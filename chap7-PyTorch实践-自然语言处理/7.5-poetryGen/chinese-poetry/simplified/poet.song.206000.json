[
  {
    "id": "5a449bb4-ef61-446f-8d51-7f773f28e81c",
    "title": "谢恩诗",
    "paragraphs": "圣朝兴运自天开，又直临轩策草莱。廷对自惭无宿构，胪传何意冠羣魁。幸瞻北阙承殊宠，忍负南山咏有台。稽首君恩难报称，誓殚忠赤赞规恢。",
    "author": "蔡仲龙"
  },
  {
    "id": "f51def33-382a-42ea-89d8-fbd3b81a3ddc",
    "title": "大涤洞",
    "paragraphs": "名山转阅转无穷，到此方知造化功。不被翠蛟收拾尽，又收飞玉入胸中。",
    "author": "何万里"
  },
  {
    "id": "ff4a6ee4-e1c1-4817-9514-c2318829792f",
    "title": "陈氏书馆",
    "paragraphs": "树阴分影过柴扉，马足车尘到亦稀。月下抱琴看鹤舞，阶前回首望云飞。兰边修谱香薰草，竹里搜诗翠溼衣。若坐小窗读周易，定忘春去与春归。",
    "author": "余天锡"
  },
  {
    "id": "24ed2e0e-c800-44d0-ba4c-9db5ab5b194c",
    "title": "捣药兔长生",
    "paragraphs": "真水黄芽长，香风玉杵鸣。不为三窟计，永伴一轮明。",
    "author": "吴嚞"
  },
  {
    "id": "0efe5a32-8b97-4eaa-a7dc-3e6dd82aff15",
    "title": "弔林和靖处士",
    "paragraphs": "孤山屹屹镇西湖，山上逋仙旧结庐。地僻真堪供隠逸，鹤驯全不费招呼。旌贤赐粟来天诏，踏雪寻梅入画图。留得遗祠表清德，斜阳古木自啼乌。",
    "author": "凌云"
  },
  {
    "id": "d5447a77-568e-435d-b275-76da388422f7",
    "title": "东山堂",
    "paragraphs": "何处著诗癯，巖边有隠庐。云生春树合，鱼响夜潭虚。住久无他姓，山空应读书。平分谢池月，吾亦百年居。",
    "author": "叶杲"
  },
  {
    "id": "3e1971a6-9e23-42e6-9263-dbb197281f20",
    "title": "閒题  其一",
    "paragraphs": "县花初种已成林，三尺儿童父母心。堂上春风生意足，絃歌一曲尽清音。",
    "author": "叶杲"
  },
  {
    "id": "2af5ca99-a423-40c0-8058-008078af72c5",
    "title": "閒题  其二",
    "paragraphs": "寻常巷陌燕徘徊，带得春风去不回。沧海连天云浪阔，寄将消息上蓬莱。",
    "author": "叶杲"
  },
  {
    "id": "0b48401a-a2c3-4dbd-8970-496c517c4be1",
    "title": "閒题  其三",
    "paragraphs": "燕泥犹认旧柴扉，帘影玲珑度落晖。细数归期春早晚，一天风絮满池飞。",
    "author": "叶杲"
  },
  {
    "id": "da42485a-9848-4364-9f5f-84a0b8ef6e69",
    "title": "閒题  其四",
    "paragraphs": "小园日日管絃声，花落花开若有情。春色何时到侬屋，愁风愁雨过清明。",
    "author": "叶杲"
  },
  {
    "id": "ad6e6f99-7123-47b4-b065-5ca205a0a50d",
    "title": "閒题  其五",
    "paragraphs": "桃李春风又一场，蹴毬墙外落花香。劝君莫道归期近，惟有临归日最长。",
    "author": "叶杲"
  },
  {
    "id": "0bf9d125-e43b-4e3e-91bc-0c453a20f7fc",
    "title": "閒题  其六",
    "paragraphs": "秋千墙外入斜晖，过尽残花客不知。春色三分桃李去，一分犹在绿杨枝。",
    "author": "叶杲"
  },
  {
    "id": "ed2e0cf9-bd02-4c3f-8634-95c7e960f46b",
    "title": "句",
    "paragraphs": "似嫌秦阁小，欲际楚天浮。",
    "author": "陈瑄"
  },
  {
    "id": "65e13816-159e-401d-a0ff-e54da80ce945",
    "title": "句",
    "paragraphs": "大节群公倡。",
    "author": "家𢴍"
  },
  {
    "id": "10e94813-ff04-4d7c-ad5e-017f29ea9dd6",
    "title": "和蕙巖登塔韵  其一",
    "paragraphs": "秋向空高分外澄，排云携手共梯登。举头便是蟾宫路，休问青霄有几层。",
    "author": "郑起潜"
  },
  {
    "id": "8c2cfea6-ed62-43d9-80d0-90c93d9ad1b2",
    "title": "和蕙巖登塔韵  其二",
    "paragraphs": "巍倚浮图几曲栏，远山屏翠拥林端。鹏程便好乘风上，不管琼楼高处寒。",
    "author": "郑起潜"
  },
  {
    "id": "b996118b-2c7b-4d7a-9250-edaa2eb5e7b8",
    "title": "题渊明采菊图",
    "paragraphs": "闲却经纶手，东篱把菊枝。先生花外意，难画亦难诗。",
    "author": "郑起潜"
  },
  {
    "id": "e2cde39d-ca81-4383-9555-a62477f59dc5",
    "title": "题蜀道难图",
    "paragraphs": "蜀道难从古，于今分外难。江山风景在，忍把画图看。",
    "author": "郑起潜"
  },
  {
    "id": "2441b122-6473-4ba1-8a7d-7898d6442513",
    "title": "游七星巖和曾景亮同年",
    "paragraphs": "地本乎阴窍本空，巖名以斗古传风。世人适意为行乐，造物何心著巧功。弱水蓬莱仙境界，石桥方广佛神通。达观不作尘寰看，笑挹天浆乐在中。",
    "author": "赵崇垓"
  },
  {
    "id": "b5f79696-111f-4600-85d5-c3d03968a34a",
    "title": "游七星巖",
    "paragraphs": "斗宿垂精插碧空，嵌巖太古石屏风。自然一道玲珑穴，谁见五丁开凿功。窦里乳泉时点滴，门前沥水暗流通。吾侪洞目崧台景，谢屐何曾到此中。",
    "author": "曾纯"
  },
  {
    "id": "4f0d31e6-fd32-4c6b-b111-bee953dc40a4",
    "title": "过杨子桥",
    "paragraphs": "一抹轻烟隔小桥，新篁褪箨两三梢。惜春不觉归来晚，花压重门带月敲。",
    "author": "赵崇渊"
  },
  {
    "id": "d8057dce-2f22-42ae-86d3-c041fef9d76f",
    "title": "南园",
    "paragraphs": "买家喜傍水精宫，正是南园故址中。我欲筑堂名六老，追还庆历太平风。",
    "author": "牟子才"
  },
  {
    "id": "a3a6e6d9-4d05-43dc-8cab-ea6400098eb1",
    "title": "宴江检详",
    "paragraphs": "神螺卷雨入田畴，留得公堂一片秋。天上已催郎署去，人间难挽使华留。莫嫌仲举题舆晚，犹及东坡秉烛游。易在虎皮公在坐，试开宝箧为人谋。",
    "author": "牟子才"
  },
  {
    "id": "18260ee8-2ca3-4c81-98eb-6b9a2e7c86bf",
    "title": "同张倅宴吴吉州",
    "paragraphs": "新阳葭琯已浮灰，昨夜珠从合浦回。晓日鸾旂新竹契，春风龙炙古兰陔。青原别驾𣂏丹酒，碧落仙人醉玉梅。来岁五更三点入，直迎红药看苍苔。",
    "author": "牟子才"
  },
  {
    "id": "f4633f64-fa8e-4f30-b2f8-28bd102f7643",
    "title": "淳祐七年丁未十一月朔蔡九轩自江东提刑归抵家时三馆诸公以风霜随气节河汉下文章分韵赋诗送别得河字",
    "paragraphs": "群玉之峰千丈高，太微左宇凌星河。承明著作记仙室，汗青芸香老研磨。瀛洲学士水苍佩，清响戛击谐云和。我朝仁祖重兹选，涵养泽媲周菁莪。一时搜罗尽才杰，论事往往无讥诃。四贤景祐国之镇，肯为公议轻倒戈。当年枨触鼎鼐意，愿与希文同谪播。庆历一客伤众客，醉饱过耳宁有他。文符搜索网打尽，谣咏可但仇傲歌。古来馆阁有如此，劲气金石相荡摩。能令皇图耸天际，势与泰华并嵯峨。南箕贝锦半天下，翻作采葛伤谗多。视若弁髦如土梗，甚者足蹋鲸海波。吁嗟此意久不作，遗响近续应非讹。西山有孙賸文采，二十八宿心包罗。芳菲弥章楚骚蕙，硕大且俨陈陂荷。峨冠蓬岛两冰暑，凌遡迤逦风玉珂。俯而就之岂不可，议论乃欲降妖魔。纪纲一疏有奇气，几微半语驱沉疴。手披逆鳞触震电，心翼汉鼎扶羲娥。悠然群聩发深省，诵之穆若清风过。凤凰肯啄我伤粟，骐骥岂饫天山禾。殿头拜疏勇莫遏，指点归问烟江蓑。要津未若急流退，苞栩孰与考槃过。使乎六辔咏柔耳，清节人士歌五紽。之齐出昼有时义，去就大抵师丘轲。蹇予覊旅生也后，颉颃蜚佩应殊科。前时连章乞身去，夜梦栩栩思珉璠。天高不闻心转切，为人岂忍甘婆娑。斧奸心事忧国念，大略相似柯伐柯。君今询度我如执，啜其泣矣心谓何。君不见熙宁元祐国是易，未尝俯仰惟东坡。又不见绍圣更张罹祸惨，百折不挫称涪皤。世间富贵何足道，倏忽殆类赴烛蛾。妍者妩媚姿夭冶，轻儇佻巧甘媕阿。甜淡祇腥八九息，酣寝喧鸣奏鼓鼍。谏君超然独醒苏，回首万望蓬一窠。倘陪高风驾黄鹄，归傲泉石间壁梭。俯佣鱼钩晚获得，远寄或可酬清哦。疎桐缺月漏初断，鸿影缥缈还见么。他年邂逅谈旧事，抚掌一笑重呵呵。",
    "author": "牟子才"
  },
  {
    "id": "a4cc41da-7916-48d4-a7c6-6c54f575bc54",
    "title": "春雨怀述  其一",
    "paragraphs": "懒把闲情去问花，花如含泪向天涯。二分春色已抛过，几处芳枝蹇未芽。羯鼓无功缘底事，鶑梢已恨落谁家。门前杨柳黄犹淡，为问何时可暮鸦。",
    "author": "牟子才"
  },
  {
    "id": "15f15840-0c64-4b7e-a124-4412e904f765",
    "title": "春雨怀述  其二",
    "paragraphs": "把酒临风酹太和，春光九十已无多。四阳壮矣阴如此，万卉凄其愁奈何。不怕生成销铄尽，祇缘花信等闲过。欲将诗句勾晴色，南墅骚人制芰荷。",
    "author": "牟子才"
  },
  {
    "id": "94fa1a20-bcbe-4840-99be-185985e612b4",
    "title": "庆丁大监  其一",
    "paragraphs": "两朝表异诏言温，忠厚根基百世培。岳麓湖湘多秀气，玉杯繁露是奇才。词章近接秦而上，学术羞肩汉以来。事业元从儒者出，经纶之地自恢恢。",
    "author": "牟子才"
  },
  {
    "id": "0bc5bb01-75fc-4b4d-8515-d55459b877bc",
    "title": "庆丁大监  其二",
    "paragraphs": "三瑞堂前香燕凝，诗书一脉浸人心。韬峰不露全牛解，振鬣长嘶万马瘖。诸县屡丰公事少，朞年未及去思深。减租除粟兴三学，人口如碑咏到今。",
    "author": "牟子才"
  },
  {
    "id": "13b17d62-a883-4646-a2ea-87764d1574e7",
    "title": "庆丁大监  其三",
    "paragraphs": "碧露犹馀不尽翰，文章少露豹林斑。身行襄蜀江淮外，名在龚黄召杜间。使传暂劳濡辔沃，帅幢已耸碧油闲。笑谈尽护风寒了，归踏春风辇路班。",
    "author": "牟子才"
  },
  {
    "id": "a743099b-0b2c-4d9e-a703-32f838d1f655",
    "title": "庆丁大监  其四",
    "paragraphs": "侯门六射喜从逢，今岁丰和夐不同。漕挽甫资萧相策，閟宫恰寿鲁僖功。鹤归动是三千岁，松梦终当十八公。愿举家风祝公寿，夜来已压小槽红。",
    "author": "牟子才"
  },
  {
    "id": "c22d14ef-a1dd-405e-a73f-3813ab7ec311",
    "title": "雷雨夜赋绝句",
    "paragraphs": "电飞窗上明如月，雨溜簷前响过泉。蠢动有生皆发蛰，是龙那得不升天。",
    "author": "蒋重珍"
  },
  {
    "id": "44b2479e-64e3-4f72-8ed3-7280e1d587d8",
    "title": "题慧山",
    "paragraphs": "龙山慧山两山云，出能为雨入为晴。云山之气有歛散，歛散之理斯为神。我庐山下为小隠，云为动兮山为静。悠然而出物之泽，屹然而峙地之镇。我见云山善与俱，云山无情不见余。我比云山多此见，不如一似云山无。",
    "author": "蒋重珍"
  },
  {
    "id": "c28e60d7-133a-4b47-b407-551dfe272eda",
    "title": "题惠山",
    "paragraphs": "妄虑散毛发，真源生齿牙。我闻甘露饭，即是惠山茶。欲驻岁月晚，重游道路遐。更须烦稚子，再煮鼎中花。",
    "author": "蒋重珍"
  },
  {
    "id": "46e5a0ac-195f-433a-9f2e-eba3a914bf29",
    "title": "乐溪居万卷楼三首  其一",
    "paragraphs": "小艇溪边月，来寻万卷楼。遂初读书处，鹤去白云留。",
    "author": "蒋重珍"
  },
  {
    "id": "f286d085-af8b-44cc-ba3d-ddeea13cbf1e",
    "title": "乐溪居万卷楼三首  其二",
    "paragraphs": "剩有溪山树，书楼迹已陈。故人不可见，绕树一悲吟。",
    "author": "蒋重珍"
  },
  {
    "id": "e2b3b5df-4dd6-4302-a0bb-b25f13c228ad",
    "title": "乐溪居万卷楼三首  其三",
    "paragraphs": "万壑注清流，孤烟起暮愁。龙山半溪落，鴈影过书楼。",
    "author": "蒋重珍"
  },
  {
    "id": "8018b30d-f016-4113-8e74-4ad387f2f3ea",
    "title": "存目",
    "paragraphs": "诗题：题萧岳英常州朱氏画草虫卷首句：常州草虫天下奇，笔端生意已如生。",
    "author": "蒋重珍"
  },
  {
    "id": "5680b98e-5c00-47c8-9200-be6111630bd1",
    "title": "茶",
    "paragraphs": "骚客辞眠肠正苦，睡魔退听骨先寒。未堪入餠供龙焙，且遣一旗登虎坛。",
    "author": "戴翼"
  },
  {
    "id": "5f59d4f8-83ab-4561-838a-90449b3bfdea",
    "title": "棋  其一",
    "paragraphs": "休将斤斧向般挥，杀处谁知有活机。我且双关聊自固，君无一眼漫相围。只能暗里龟头缩，怎识伊边虎口危。莫向人前夸己会，降旗几度送君归。",
    "author": "戴翼"
  },
  {
    "id": "13bdedc3-1a1a-4208-a01b-6d092668111c",
    "title": "棋  其二",
    "paragraphs": "部曲纵横听指挥，元来棋算即兵机。双关似铁吴坚壁，一著还魂汉解围。中垒占形包两陕，边隅拓土卷三危。一枰未罢兵书至，战退苻秦奏凯归。",
    "author": "戴翼"
  },
  {
    "id": "3f113ac3-40e8-4035-8be9-362599baed8d",
    "title": "赠星术黄太史",
    "paragraphs": "粤从太极生两仪，大明生东月生西。煌煌两日照今古，一昼一夜分主之。人具阴阳中造化，亦系日月之所舍。在日为命月为身，所主各随其昼夜。此数定不差毫毛，惜哉庸术其传讹。谈命以日不及月，日本昱昼如夜何。甘石不作今已矣，星学之精其能几。掌中日月分旦昏，独有黄生精算尔。黄生算到毫杪处，吉凶定如鼓应桴。奇哉此术真神祕，世人不知反为异。俗流何可轻与谈，吾有颍滨月轩记。",
    "author": "戴翼"
  },
  {
    "id": "9f60100a-82e7-49f7-aad1-a34bc34adeac",
    "title": "宁皇御舟",
    "paragraphs": "龙舟大半没西湖，此是先皇节俭图。三十六年安静里，櫂歌一曲在康衢。",
    "author": "黄洪"
  },
  {
    "id": "911d5234-2192-4e20-8b7c-9821e8568814",
    "title": "淳祐七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗得霜字",
    "paragraphs": "恋阙心逾赤，乘轺鬓未霜。祇家将六学，综国劄三章。眷近花明路，风驰锦过乡。临分不成饮，相对独凄凉。",
    "author": "黄洪"
  },
  {
    "id": "5382b143-0fad-40f5-95ee-993654a244b7",
    "title": "题忠毅姚公庙  其一",
    "paragraphs": "赤心许国自平时，见敌捐躯更不疑。权忌皋庸皆遁走，同时死难只青狮。",
    "author": "林宋伟"
  },
  {
    "id": "341fc4bb-5189-4198-8474-fe33cfff24b3",
    "title": "题忠毅姚公庙  其二",
    "paragraphs": "农父犁田出宝刀，铜花浸血冷侵毛。神锋懔懔冲星斗，未让丰城剑气高。",
    "author": "林宋伟"
  },
  {
    "id": "6574777f-a984-4175-90cb-969558fcdc1c",
    "title": "题忠毅姚公庙  其三",
    "paragraphs": "岁岁蒸尝九月期，西风笳鼓万人悲。山边走马神旗闪，父老齐呼太尉来。",
    "author": "林宋伟"
  },
  {
    "id": "84391c44-cf69-4343-be36-ecea07d38fe7",
    "title": "题忠毅姚公庙  其四",
    "paragraphs": "两日经行旧战场，却来祠下谒堂堂。偷生诸将今何在，万古英灵独耿光。",
    "author": "林宋伟"
  },
  {
    "id": "a5242589-532f-4e9d-80a0-48f153cf1c07",
    "title": "劝农即事和厉寺正韵  其一",
    "paragraphs": "春将新绿满郊原，喜逐双旌晓出关。初度麦畦行诘曲，却穿竹径俯潺湲。阴阴霁色催归骑，猎猎溪风醒醉颜。父老欢呼随幼稚，隔途争看使车还。",
    "author": "林宋伟"
  },
  {
    "id": "cfd5928c-1683-43af-8218-f8bf99e2cba5",
    "title": "劝农即事和厉寺正韵  其二",
    "paragraphs": "我不归耕却劝耕，下车且伴老农行。莱苗已过花才盛，桑叶方开葚早生。此去耕牛无暇日，新年啼鸟总懽声。定符贤守丰年愿，甘返田园老太平。",
    "author": "林宋伟"
  },
  {
    "id": "cca8c5bb-22ce-4354-bb3d-62edd28e467b",
    "title": "句",
    "paragraphs": "韩非老子俱同传，乞与时人子细看。",
    "author": "林宋伟"
  },
  {
    "id": "bbc567e1-6c18-4312-a247-22ff0e818c54",
    "title": "句",
    "paragraphs": "贫居三不往，薄宦两无求。",
    "author": "胡镗"
  },
  {
    "id": "9b229e4d-23a5-43ff-92fd-f00150a5ec0d",
    "title": "登法华台",
    "paragraphs": "南楚归舟牵客思，西风脱叶转秋寒。年华渐晚边城远，凝望中天更倚栏。",
    "author": "陈琰"
  },
  {
    "id": "39efdcd8-31af-4495-a6ea-bb28174d3cff",
    "title": "诗意",
    "paragraphs": "惨淡轻萦似画图，神游物外有还无。灞桥雪里清应苦，饭颗山头人亦癯。敏掣鲸鱼当碧幽，随象网索玄珠出。□尘解悟天机妙，一字何劳撚断须。",
    "author": "陈琰"
  },
  {
    "id": "5b88902f-092d-41b9-8a3a-a5cc1ff77bc6",
    "title": "诗思",
    "paragraphs": "本与名言绝，干坤锺气清。静中取拾得，閒里琢磨成。美刺明时化，幽微索至精。不曾亲悟入，似隔万重城。",
    "author": "陈琰"
  },
  {
    "id": "30ba5a21-b1a3-41b9-83fb-ab61c7ca0798",
    "title": "栅口致喜亭咏怀  其一",
    "paragraphs": "经年多病少逢迎，投老归来称野情。闭户且教防俗客，拥书终自笑浮生。怪人鸿雁呼羣起，浴水䴔䴖傍母轻。几点疎萤独来往，鬓丝禅榻落花声。",
    "author": "刘宗"
  },
  {
    "id": "88a5a4f4-398f-4ddb-a16d-890b9e2229f5",
    "title": "栅口致喜亭咏怀  其二",
    "paragraphs": "天末凉风吹白云，渐看长昼少炎氛。满庭慈竹秋阴合，夹岸枯荷夜雨闻。漂泊乡关新避寇，荒唐客梦旧从军。起来极目西山望，故里松楸怅夕曛。",
    "author": "刘宗"
  },
  {
    "id": "847cc0fd-49af-41c0-a0b0-b3ce6890a6d1",
    "title": "白莲花",
    "paragraphs": "地产枝莲异，莲宫自此兴。殊祥天不靳，奇艳雪堪陵。魄化疑吴女，碑传有蜀僧。何当寻胜概，吟断佛前灯。",
    "author": "高子凤"
  },
  {
    "id": "3c34b1ca-4d43-4a67-a419-2a0921381e3b",
    "title": "松泽西亭  其一",
    "paragraphs": "松泽亭前山色幽，洙泾渡口荻花秋。离钩三寸无人会，一棹东西独未休。",
    "author": "高子凤"
  },
  {
    "id": "3e35e4cd-c9c9-4571-808b-7f392d114854",
    "title": "松泽西亭  其二",
    "paragraphs": "野水閒云无定踪，一生空棹月明中。锦鳞才得翻船去，堪笑家风彻底穷。",
    "author": "高子凤"
  },
  {
    "id": "2edb380b-5ff9-403c-af97-26b914d920ee",
    "title": "松泽西亭  其三",
    "paragraphs": "西亭无处认遗基，烟月空馀旧唱辞。欲问辞中端的意，渚花堤柳可能知。",
    "author": "高子凤"
  },
  {
    "id": "ee1f2c8c-0637-412d-a958-c9790236a3fe",
    "title": "松泽西亭  其四",
    "paragraphs": "劈口两桡无剩法，点头三下不容声。谢师付授从今了，一段风流画不成。",
    "author": "高子凤"
  },
  {
    "id": "0a1a7325-36c3-49c4-9931-4f8c683da069",
    "title": "松泽西亭  其五",
    "paragraphs": "隔水遥山数朵青，送人依旧泊閒亭。此舟未信无重过，门枕苹汀夜不扃。",
    "author": "高子凤"
  },
  {
    "id": "50802535-fbe3-419d-9df8-92644f5e417b",
    "title": "题杨补之墨梅卷",
    "paragraphs": "篱根玉瘦两三枝，为绕吟香夜不归。安得密林千亩月，仰眠吹笛看花飞。",
    "author": "高子凤"
  },
  {
    "id": "60a73879-3798-40fc-aa6b-ebf98c4ee543",
    "title": "挽李仲通",
    "paragraphs": "久矣厌尘世，逃名云水间。五湖正觅地，一曲歌沧浪。风雨晚来急，笠簑时下忙。钓龙手中竹，分付与儿郎。",
    "author": "古田里人"
  },
  {
    "id": "eb26ee41-ac5a-49b3-af46-cac796fd6b1d",
    "title": "龙脊滩",
    "paragraphs": "龙脊滩头春已归，旧章重举到江湄。玉箫金缕民风乐，麦陇桑畴农事熙。犹记去年来把酒，又还今日再题诗。桃花三月归帆过，此地红涛渐渺弥。",
    "author": "沈安义"
  },
  {
    "id": "88e04b0e-2b40-4f59-bb98-a366100a7a84",
    "title": "城山国清塘",
    "paragraphs": "平田一水自萦回，喜见兹塘亦壮哉。夏潦久收犹浩渺，壶山近看更崔巍。刺船葑蓼中边去，唤月烟岚外面来。见说艾轩诗句好，不逢墨迹重徘徊。",
    "author": "李丑父"
  },
  {
    "id": "804ef31b-39dc-4868-82cb-28f5d7a9e73b",
    "title": "句",
    "paragraphs": "诸生幸不笑韩愈，官长何因骂郑虔。",
    "author": "李丑父"
  },
  {
    "id": "e58605b3-5a4f-4fd9-9786-770994d65cf4",
    "title": "妃嫔",
    "paragraphs": "凉殿初生露满天，木犀花发月初圆。君王少御珊瑚枕，多就宫人玉臂眠。",
    "author": "彭耜"
  },
  {
    "id": "9e6cc0ba-5570-44f1-bd2e-29b315c87cf9",
    "title": "知州  其一",
    "paragraphs": "镇静一如无，颁条甫月馀。来惟尽传客，去不识兵符。健判风生笔，精祈雨洒车。丈夫何必假，行矣两轮朱。",
    "author": "彭耜"
  },
  {
    "id": "0857e069-398f-4845-9ebb-b599149e97a7",
    "title": "知州  其二",
    "paragraphs": "虽拥朱轓贵，清癯两鬓霜。判花人竞诵，待草士深藏。农饱因蠲赋，州贫为救荒。公归无愧面，应可见严光。",
    "author": "彭耜"
  },
  {
    "id": "f37899f8-a39a-40cc-9c06-1b6e81103d6a",
    "title": "知州  其三",
    "paragraphs": "潇洒使君风度峻，神仙谪堕在人间。只今坐啸凝香处，帝赐罗浮作镇还。",
    "author": "彭耜"
  },
  {
    "id": "3501458e-1b77-457b-a329-072253ad552b",
    "title": "知州  其四",
    "paragraphs": "郡人不识疾呼声，甘雨和风遍一城。岁久偏多遗爱事，天高未察借留情。舟行精舍渔歌晚，家近华亭鹤唳清。",
    "author": "彭耜"
  },
  {
    "id": "12f6f8bc-03fe-4c70-baa1-9779a00ff211",
    "title": "知州  其五",
    "paragraphs": "倦入承明听履声，朱轓今复压专城。荡胸碧华供吟兴，照眼清洢洗宦情。鲈鲙何慙高士洁，琴龟不减昔贤清。未应更葺东山墅，出处方关世重轻。",
    "author": "彭耜"
  },
  {
    "id": "5a21b0d1-a39e-4dee-bc94-c9a77a56b11b",
    "title": "知州  其六",
    "paragraphs": "闻道泉人截镫留，翰林从此去吾州。村中父老相持泣，但祝今侯似故侯。",
    "author": "彭耜"
  },
  {
    "id": "985a4928-591e-45cf-9c8b-0289671a4ce5",
    "title": "知州  其七",
    "paragraphs": "淮汉纷纷战血腥，蜀山鬼哭不堪听。如何一线江西路，独见奎星与福星。",
    "author": "彭耜"
  },
  {
    "id": "e4b1ae24-ff2b-4c28-8d6e-f6f62750bc75",
    "title": "幕职",
    "paragraphs": "一昨闻公幕府开，梦魂频遶岭头梅。久抛鞾袴辞军去，忽有弓旌扣户来。茅舍相过争借问，荷衣欲出却徘徊。旧时檄草今焚弃，辜负黄金百尺台。",
    "author": "彭耜"
  },
  {
    "id": "5aeef011-b960-4ec2-839b-54eabd98aad3",
    "title": "知县",
    "paragraphs": "兹邑犹淳古，君行作长官。假令三尺密，终有一分宽。栗里归差易，桐乡爱极难。千峰青遶郭，暇日想凭栏。",
    "author": "彭耜"
  },
  {
    "id": "81672c04-4622-48bd-8e58-21ff359ef93c",
    "title": "将帅",
    "paragraphs": "昨释兵符归故里，耳听兵事几番新。偶逢麾下来犹识，欲说辽阳记不真。儿觅宝刀坚爱惜，奴吹芦管怨悲辛。夜来忽作关山梦，万一君王起旧人。",
    "author": "彭耜"
  },
  {
    "id": "b695425d-deb4-44ce-a0f3-eeed0c8992f2",
    "title": "第宅  其一",
    "paragraphs": "宅成天下借图看，始笑平生眼力悭。地占百湾多是水，楼无一面不当山。荷深似入苕溪路，石怪疑行鴈荡间。只恐中原方鼎沸，天心未遣主人閒。",
    "author": "彭耜"
  },
  {
    "id": "f6c7446f-4b70-483e-a86a-7047359e1759",
    "title": "第宅  其二",
    "paragraphs": "一生不蓄买田钱，华屋何心亦偶然。客至多逢僧在坐，钓归惟许鹤随船。",
    "author": "彭耜"
  },
  {
    "id": "cb9e5945-6fdc-4c46-b10e-744c98660e06",
    "title": "楼",
    "paragraphs": "人世应无第二楼，暮云飞不到帘钩。未开宝镜青冥里，先赏冰轮碧海头。",
    "author": "彭耜"
  },
  {
    "id": "036c82f8-fb53-4f22-bfcf-7d3d2f5884f4",
    "title": "冲虚观",
    "paragraphs": "天风吹衣霞飕飕，叱驭从南来罗浮。何谓玉笥捣药鸟，亦于石楼喧夜愁。仙翁定知野人到，道观聊为朝真留。一粒刀圭吾不与，大椿那有八千秋。",
    "author": "彭耜"
  },
  {
    "id": "5ad437b6-e0cf-4c3b-aa71-f844e2770f61",
    "title": "句  其一",
    "paragraphs": "判事有花皆可录，谏书无草岂求名。",
    "author": "彭耜"
  },
  {
    "id": "64bed4e9-27ed-4825-a270-fc31b0389e77",
    "title": "句  其二",
    "paragraphs": "家为买琴添旧债，厨因养鹤减晨炊。",
    "author": "彭耜"
  },
  {
    "id": "9873f26b-15fc-40c5-9910-4f8ca246a6ae",
    "title": "句",
    "paragraphs": "待吾了却人间事，然后相从面紫罗。",
    "author": "包真人"
  },
  {
    "id": "fbbe47b8-2070-4a0b-bce4-566c01876719",
    "title": "玉溪雪夜",
    "paragraphs": "雪霁天夜白，月上江空明。饮散客就船，万籁沈三更。谁家竹篱岸，摸索疎枝横。不著色与香，令我毛骨清。醉魂乘沆瀣，看舞婆罗城。",
    "author": "严粲"
  },
  {
    "id": "0c31359d-47ca-422b-8e4c-fcff50b6a238",
    "title": "独往",
    "paragraphs": "一径历纡馀，独往未到处。岂曰巖泉幽，心閒即真趣。萧萧松有声，依依花自开。樵翁向我笑，问我何从来。",
    "author": "严粲"
  },
  {
    "id": "e989952a-c68f-4839-98cc-7dae6de343ba",
    "title": "昭君怨",
    "paragraphs": "欲洗铅华浄，那须画手工。玉颜翻自误，不似旧图中。",
    "author": "严粲"
  },
  {
    "id": "39133109-57d1-44a1-b113-bc8e783d1433",
    "title": "送黄炳",
    "paragraphs": "未尽连牀话，匆匆又语离。襟期无限事，书寄若为辞。昔别已十载，重逢还几时。孤舟明夜月，何处照相思。",
    "author": "严粲"
  },
  {
    "id": "7bb8a206-4720-44e3-be5b-dae37fd96a10",
    "title": "望彭蠡",
    "paragraphs": "万壑气交会，今知楚泽雄。水明才辨树，雾合忽迷空。远浦沈初月，孤舟乱去鸿。阑干已愁思，渔唱入苹风。",
    "author": "严粲"
  },
  {
    "id": "55ef9152-dcb8-4a37-9dc1-9030286aee77",
    "title": "春晚",
    "paragraphs": "向来得意在烟霞，失脚黄尘负岁华。过却海棠浑不省，梦中犹自咏梅花。",
    "author": "严粲"
  },
  {
    "id": "624b5518-da2e-4fbb-b943-a786c6680327",
    "title": "秋入",
    "paragraphs": "秋入苹风白浪生，癡云未放楚天晴。青山湖水知何处，中有斜阳一段明。",
    "author": "严粲"
  },
  {
    "id": "1d0663a6-b75b-4b35-a2b0-da1d8e28bf6d",
    "title": "阳关图",
    "paragraphs": "人人肠断渭城歌，谁独持竿面碧波。可是无情如木石，祇应此地别离多。",
    "author": "严粲"
  },
  {
    "id": "713c997d-8e8a-40a9-843a-2f8efb2bd476",
    "title": "月夜与张辑论诗",
    "paragraphs": "凉露初长夜，纤云浄尽时。几人还对月，与客共论诗。苦思常难稳，閒题或更奇。不应夸末俗，准拟古人知。",
    "author": "严粲"
  },
  {
    "id": "8cf71d6b-9ac6-4990-8a7c-30f70f448287",
    "title": "自乐平阅视渡舟取道太阳渡宿地藏院",
    "paragraphs": "康山问民涉，阳渡平地讼。朅来招提宿，疏峰结飞栋。研丹启囊书，点勘自成讽。佛香触深悟，僧茗来清供。阳颓岚气生，鸿没天宇空。向来山中乐，忽忽岂其梦。",
    "author": "严粲"
  },
  {
    "id": "6609e297-01d9-4f46-b61f-4ca37e881609",
    "title": "盘谷图",
    "paragraphs": "声利争驰毫末间，几人能得健时閒。不须展画相撩弄，昨夜秋风忆故山。",
    "author": "严粲"
  },
  {
    "id": "1c5d757e-7c6c-431b-8e7e-3800622f7af8",
    "title": "见梅",
    "paragraphs": "绝怜生意上寒枝，几度巡簷错恨迟。数点疎花人未见，窗间早被月明知。",
    "author": "严粲"
  },
  {
    "id": "6d73f556-aa5b-41be-baff-729dcba09269",
    "title": "春归",
    "paragraphs": "抵死连宵雨不休，今朝晴景莫登楼。杜鹃啼得春归了，风里杨花点点愁。",
    "author": "严粲"
  },
  {
    "id": "7aebc131-fb6e-464e-a0e9-ca9637253cc2",
    "title": "荐福寺",
    "paragraphs": "石径秋痕苔藓深，谁将清气润脩林。戴公堤上古时月，几度凉宵照苦吟。",
    "author": "严粲"
  },
  {
    "id": "87d58728-8c86-4e3f-8245-d5ed770c8046",
    "title": "招提游  其一",
    "paragraphs": "幽寻惬所适，兰若白石静。天籁鸣松壑，古意满苔径。清泉醒客心，啼鸟唤僧定。留连不能去，翫月归路永。",
    "author": "严粲"
  },
  {
    "id": "f2d73644-54a3-484e-9dfc-50ff84a8517e",
    "title": "招提游  其二",
    "paragraphs": "烦抱忽如遗，僧境得清胜。花发巖洞幽，云生窗户冷。来骖树阴直，归棹川光暝。遗思山苍苍，半空闻夕磬。",
    "author": "严粲"
  },
  {
    "id": "2238264e-d4de-4f4f-805e-3916dcc6d1ca",
    "title": "拾橡亭为黄炳赋",
    "paragraphs": "世上危机富贵身，由来著意鬼神嗔。到头钟鼎谁消得，正要山中拾橡人。",
    "author": "严粲"
  },
  {
    "id": "9a5a8394-646f-466e-9636-b25225a6c0a8",
    "title": "林和靖祠",
    "paragraphs": "白云人已矣，古屋自苍苔。林下误疑鹤，水边空见梅。市人携酒至，歌女棹船囘。检点幽栖处，湖光似向来。",
    "author": "严粲"
  },
  {
    "id": "e27a46e4-116a-43f6-92f6-f46f0d7c8821",
    "title": "元上人见访",
    "paragraphs": "昔子青青佩，重逢怪衲衣。樊笼留不住，云水静相依。习气馀诗句，枯禅堕佛机。东湖自尘外，还带夕阳归。",
    "author": "严粲"
  },
  {
    "id": "6ced16c8-56a6-4581-af59-373d5e096a85",
    "title": "忆张辑",
    "paragraphs": "畏景如焚客路尘，寂寥山店独吟身。多情唯有别时月，低傍茅簷巧趁人。",
    "author": "严粲"
  },
  {
    "id": "8de6a19b-46f5-46fb-bf40-9de82cd056d7",
    "title": "宿石潭寺寄黄炳",
    "paragraphs": "昨夜湖心共泊船，一天星露宿寒烟。朝来极目无洲渚，知采苹花何处边。",
    "author": "严粲"
  },
  {
    "id": "5c2c3156-d254-4135-93d8-1e295e9c0582",
    "title": "画梅兰竹石",
    "paragraphs": "正忆吟窗占竹坡，风烟触眼奈愁何。梅兰只作从前瘦，石上苍苔别后多。",
    "author": "严粲"
  },
  {
    "id": "1f851142-b03d-4d67-9906-bdf92860f342",
    "title": "春恨",
    "paragraphs": "马上东风吹酒醒，空将春恨到江亭。飞香寂寞无寻处，烟映晚山深浅青。",
    "author": "严粲"
  },
  {
    "id": "282754d2-ec32-45d1-9262-5964c30349fb",
    "title": "庐陵黄炳筑亭所居侯山扁以赤松子自号赤松亭长之官鄂渚为赋诗",
    "paragraphs": "仙人遗世不曾愁，但欲相期汗漫游。亭长祇今閒未得，南楼孤啸望神州。",
    "author": "严粲"
  },
  {
    "id": "772c4e4e-e395-4924-990a-286d5794294b",
    "title": "雾中早行",
    "paragraphs": "行人模糊画中影，高树夭矫空际云。楼台几处半隠见，三岛梦断犹纷纭。",
    "author": "严粲"
  },
  {
    "id": "bd107089-577a-4d66-8b59-39901e2ac7be",
    "title": "秋思",
    "paragraphs": "风落叶间残点雨，月窥窗下不眠人。秋清一片无谁领，并作诗愁入鬓新。",
    "author": "严粲"
  },
  {
    "id": "15cc8a04-3265-404f-b860-c42f024e6c8e",
    "title": "松雪",
    "paragraphs": "阴崖未知晴，松雪自在白。可恨晚风颠，飞寒乱苔石。",
    "author": "严粲"
  },
  {
    "id": "f4eb7646-2dca-4c55-8b4e-b72df0fb2ae2",
    "title": "次韵宴坐画图",
    "paragraphs": "京尘倦来归，故山喜还璧。淡交松桂在，昔别猿鹤忆。晚知閒味深，甘为幽讨惑。尚念身在山，佳处恐未识。看山须全境，一览尽目力。伊谁有巨轴，亭亭挂空碧。吾闻古灵匠，能事略翰墨。盘礴溟涬初，太素含黼饰。妙手斡玄微，鍊此石五色。天机一呈露，真宰惜不得。写出万古愁，苍茫思何极。烟村带远市，云树出峭壁。有人閒倚栏，飞鸟亦自适。俗间重小景，局促无奇特。五日十日画，大类宋楮刻。谁会悠然心，醉来眠对客。",
    "author": "严粲"
  },
  {
    "id": "eb3ee62f-358d-42dc-ac66-e939b9b19dd5",
    "title": "酴醿",
    "paragraphs": "东风暖迸龙蛇起，丽日晴烘玉雪香。可惜开时春向晚，不教桃李见清芳。",
    "author": "严粲"
  },
  {
    "id": "6f11b593-21c3-4618-917d-eacd8e91f5e1",
    "title": "客里",
    "paragraphs": "客里何知度岁华，春风香却一番花。山行转处闻鸡犬，杨柳阴阴卖酒家。",
    "author": "严粲"
  },
  {
    "id": "c3aa43e6-5c31-4098-afb6-b3b7ccea788f",
    "title": "纪梦",
    "paragraphs": "烟岛空蒙一鹤飞，天风满袖自吟诗。觉来犹似非人世，花影栏干月上时。",
    "author": "严粲"
  },
  {
    "id": "fc51b8c3-8669-4327-8fe4-b75672c4f7aa",
    "title": "送张辑游宣城",
    "paragraphs": "君抚渊明底样琴，肯于絃上要知音。相逢尘事不挂口，别去清愁总上心。听雨夜牀孤旧约，看云秋壑想幽寻。他年跨鹤相过否，应笑浮名雪满簪。",
    "author": "严粲"
  },
  {
    "id": "9974bebb-0396-4a6d-aa68-006e91f16b0c",
    "title": "道中见茶花",
    "paragraphs": "朝来露溼欲寒天，谁赏幽芳古道边。风味十分留贡焙，浮花正自不须妍。",
    "author": "严粲"
  },
  {
    "id": "8236cbc2-47b3-4034-9a28-5dd9e5edaab0",
    "title": "巧夕添丁",
    "paragraphs": "书来知有喜，客梦应维熊。久作庭闱别，遥知笑语同。充闾非我愿，钓濑是家风。莫学天孙巧，朱愚肖乃翁。",
    "author": "严粲"
  },
  {
    "id": "334860ec-6beb-4664-9413-8749fc8d3aaf",
    "title": "琵琶洲",
    "paragraphs": "琵琶古怨犹凄清，何年一抹横烟汀。人言随波高下如浮萍，神鼇背负能亭亭。不知水仙宫殿碧皎洁，玉絃遥映云锦屏。胡沙万里音尘绝，独与鹦鹉愁青冥。天际归舟认髣髴，江头寒月伤伶仃。悄然夜久天籁起，往往恍惚游百灵。秋风嫋嫋兮水泠泠，俗耳筝笛兮谁能听。我眼如耳耳如鼻，妙处不言心独醒。钧天住奏三千龄，石锺水乐遗林坰，岂有宝器终飘零。一朝詄荡开天扃，帝命下取呵六丁。陶梭共起变化随雷霆，古馀山色空青青。",
    "author": "严粲"
  },
  {
    "id": "ee60f70b-edf1-46a2-a276-60f6dddead39",
    "title": "池阳道中",
    "paragraphs": "脱叶舞风过别岸，溼云含雨上晴天。脩途喜借晚凉得，幽鸟一声生翠烟。",
    "author": "严粲"
  },
  {
    "id": "93e24af6-d412-4d45-ab20-74dfa54819b6",
    "title": "挽陈邵武",
    "paragraphs": "前辈闻如此，今人见未多。难将通介论，不在语言科。胄监开华近，樵川借抚摩。乡评最期望，一梦只南柯。",
    "author": "严粲"
  },
  {
    "id": "e47e7de1-736d-4df0-8f15-1949fe8607f9",
    "title": "夜投荒店戏成",
    "paragraphs": "唤起吹松火，开门问带嗔。随行曾有米，同伴几何人。乱秆铺添荐，残篱拾作薪。夜寒难得酒，烦扣隔山邻。",
    "author": "严粲"
  },
  {
    "id": "2fe47170-75e2-4cd9-9495-cea14521bc54",
    "title": "被檄乐平至鸣溪渡有山与南丰军山同名者予昔从岭庵谢先生梦得游先生于湖畏友也豪于诗悦军山之峭拔畅其吟怀自昭武徙家于市山筑室曰西窗以朝夕对焉尝命余记之余时从西窗樽酒论文为乐如是者十载今先生已矣感而赋诗",
    "paragraphs": "江西绝顶插晴空，此地山名偶自同。唤起西窗十年梦，一樽何处酹诗翁。",
    "author": "严粲"
  },
  {
    "id": "17a82ed4-7880-4c3a-b1d4-09195ae48df1",
    "title": "重到地藏院",
    "paragraphs": "泥泞行良苦，青山且眼前。题诗如昨日，倒指已三年。僧榻寒宵雨，渔村落照烟。薄游聊复尔，终拟老林泉。",
    "author": "严粲"
  },
  {
    "id": "43a5a2b7-11d7-44b6-adfa-0136abbb7b1c",
    "title": "寄张辑",
    "paragraphs": "不见吾张辑，新诗何处吟。身留江介远，秋入夜凉深。灯影还家梦，蛩声倦客心。归来及嘉节，细把菊花斟。",
    "author": "严粲"
  },
  {
    "id": "6546c9b2-aebb-4131-ac5a-680ba77627ab",
    "title": "建德县梅山寺",
    "paragraphs": "公退逢长日，清游到宝坊。山围露天小，径遶引溪长。苔壁晴云溼，松轩暑月凉。钟声半归路，回首暮苍苍。",
    "author": "严粲"
  },
  {
    "id": "57f71093-a70e-4402-86b4-5a05e466e0c9",
    "title": "叨第后日者自谓奇中索诗",
    "paragraphs": "儿时意气谩骑鲸，几向栏干袖手凭。今日逢君成一笑，却惭窗下读书灯。",
    "author": "严粲"
  },
  {
    "id": "42b885d3-ccbf-4739-a2c8-106272792a38",
    "title": "风雨宿湖心",
    "paragraphs": "渺渺平湖四接天，孤舟曾系夜来船。持鞭又逐风尘去，却忆秋篷听雨眠。",
    "author": "严粲"
  },
  {
    "id": "a68fe9f5-0258-472e-89ee-005446bc3ec9",
    "title": "新晴",
    "paragraphs": "滑路愁骑马，晴天好放船。水纹摇倒壁，花影弄澄川。梦寐驱驰在，光阴少壮迁。心期犹浩荡，搔首白鸥前。",
    "author": "严粲"
  },
  {
    "id": "497e9f35-2928-4531-8a85-70720f426d45",
    "title": "舟中夜雪",
    "paragraphs": "落帆侵夜色，客思正悽悽。风撼潇湘覆，云连宇宙低。洒篷吹乍急，欹枕听还迷。懒惰无清兴，谁人访剡溪。",
    "author": "严粲"
  },
  {
    "id": "5d78f465-455f-4aee-8d52-ccbc86569649",
    "title": "七夕",
    "paragraphs": "纤巧逐时新，谁将大雅陈。天孙古机锦，笑杀世间人。",
    "author": "严粲"
  },
  {
    "id": "c238b8f4-bb55-49b5-a6a4-5f468dcaa22d",
    "title": "送戴式之",
    "paragraphs": "自小寻诗出，江湖今白头。应嫌少陵读，不似子长游。风雨夜愁枕，鶑花春醉楼。吟边消息好，怀古问沙鸥。",
    "author": "严粲"
  },
  {
    "id": "e9f0dca1-20d4-41cb-aece-a9e2f57a0989",
    "title": "茅舍",
    "paragraphs": "村居远城市，独木渡塘坳。迸笋补篱竹，落松添屋茅。童归携酒榼，客至得盐包。随分山中好，低簷燕有巢。",
    "author": "严粲"
  },
  {
    "id": "14132cee-6002-4d3a-bcd2-d66b3832a139",
    "title": "憩田家",
    "paragraphs": "昼问田家憩，相呼隔短篱。负薪髽引犊，挑菜跣携儿。沙井和虾汲，村舂夹稻炊。老翁评贵粜，覼缕旧年时。",
    "author": "严粲"
  },
  {
    "id": "e9b5d6f4-fbb7-4ed2-9c76-be5fd4ec9891",
    "title": "过江东",
    "paragraphs": "落花时节过江东，浓绿山头间小红。野店日长春寂寂，柳阴摇飏酒旗风。",
    "author": "严粲"
  },
  {
    "id": "1874d80a-b749-442a-9b7c-94020d677536",
    "title": "骑牛图",
    "paragraphs": "乃翁骑牛馿驮儿，松间提挈羣童随。馿逢短桥儿回顾，牛背推敲了不知。",
    "author": "严粲"
  },
  {
    "id": "4ef82308-946c-4551-b432-42380526b27e",
    "title": "戏友人",
    "paragraphs": "今朝有清兴，无处觅诗人。寺占房空锁，窗窥榻有尘。寻芳知尚早，报谒未应频。只在城中醉，烟云满澹津。",
    "author": "严粲"
  },
  {
    "id": "3baa9daf-3043-4b2d-8b76-3f58f1e04801",
    "title": "孤雁",
    "paragraphs": "一雁度岑寂，流空音响哀。云沙天地阔，霜雪羽毛摧。力小知机早，心危见影猜。芦洲迷处所，飞遶正徘徊。",
    "author": "严粲"
  },
  {
    "id": "0a6c3fba-0f73-40c7-bec4-5dce50e22b4a",
    "title": "蒙斋先生赋张通守佚老堂次韵",
    "paragraphs": "拂衣归共白云间，佚老堂中天地宽。黄发可教供鞅掌，青山聊足对高寒。杖藜行乐春风软，纸帐佳眠晓日团。林下未应忘世事，并烦寄语谢家安。",
    "author": "严粲"
  },
  {
    "id": "cd6e616c-f606-4769-9ce0-ca6a15a21826",
    "title": "菊",
    "paragraphs": "寒林色枯槁，粲粲篱菊鲜。冷艳无俗韵，孤芳弄秋妍。金晶与高絜，未觉阳和偏。岂无儿女花，谁能制颓年。",
    "author": "严粲"
  },
  {
    "id": "9186d5ba-9c50-4269-8bc8-838559789109",
    "title": "欧阳道士归自临安",
    "paragraphs": "洞穴云生窗户凉，道人宴坐但焚香。向来游遍王侯第，还似山林意味长。",
    "author": "严粲"
  },
  {
    "id": "7dd9f3bf-6759-48cf-a31a-8baba3a281d9",
    "title": "张辑冯去非话别",
    "paragraphs": "此夕真成别，幽怀欲语谁。梅花霜月晓，独起咏君诗。",
    "author": "严粲"
  },
  {
    "id": "d64295bc-4fe5-4415-ba83-2482400926c7",
    "title": "夜读晋书",
    "paragraphs": "南来未省有良图，可更清谈傲五胡。抚卷兴怀千载事，一窗风露夜檠孤。",
    "author": "严粲"
  },
  {
    "id": "fb94949f-0011-4028-bc52-0fbbaf930cd2",
    "title": "午憩僧房",
    "paragraphs": "黄尘吹不到禅房，窗纸风翻叶叶凉。触热行来牵昼梦，孤蓬听雨下潇湘。",
    "author": "严粲"
  },
  {
    "id": "ec5b8487-9273-4f49-9941-e4a93e4d466a",
    "title": "忆山中",
    "paragraphs": "山中桂香满，无复向来游。官事何时了，一年孤负秋。",
    "author": "严粲"
  },
  {
    "id": "4a1118c1-d44f-4085-b946-5ddbd7ef6135",
    "title": "即事",
    "paragraphs": "僧屋藏深坞，渔舟带远汀。谁教双白鸟，来点暮山青。",
    "author": "严粲"
  },
  {
    "id": "d2eeaa39-8cb6-485d-9249-27ce5fa7d616",
    "title": "野兴",
    "paragraphs": "身闲归未得，野兴日翛然。抱牍无来吏，寻诗即散仙。杯明松罅月，座引石根泉。有客知余意，清风三两弦。",
    "author": "严粲"
  },
  {
    "id": "144ced99-a9b2-4d9c-ab4c-d2ce5e0a589c",
    "title": "重九后五日游齐山",
    "paragraphs": "官癡缚辰酉，节物如相负。兹游未觉晚，黄花落吾手。没鸥江自迥，脱叶山新瘦。凄凉千载心，西风一搔首。",
    "author": "严粲"
  },
  {
    "id": "93316f61-6f94-4906-8732-12fb2fad1f46",
    "title": "湘中",
    "paragraphs": "千古怀沙恨，凄凉何处论。坐看宗国事，安用一身存。落叶西风岸，孤舟半夜猿。年年江月白，为照独醒魂。",
    "author": "严粲"
  },
  {
    "id": "144c206a-3ed7-4a08-8c07-75c2ad2534cd",
    "title": "寓京城和曾左曹韵  其一",
    "paragraphs": "日日思君君不知，京尘染尽带来衣。客心正自伤飘泊，更看湖边花片飞。",
    "author": "严粲"
  },
  {
    "id": "70312654-04fd-4460-b7fc-f706730614c1",
    "title": "寓京城和曾左曹韵  其二",
    "paragraphs": "车马声中又日斜，可堪芳草思天涯。来时忆别山中桂，今见长安栀子花。",
    "author": "严粲"
  },
  {
    "id": "3eeba09f-ce7a-4478-916f-1ba9532e34f3",
    "title": "閒居",
    "paragraphs": "尽日门前草，青青不染尘。生书方破卷，幽鸟忽啼春。失意成高兴，多閒信懒身。不须忧世事，廊庙有经纶。",
    "author": "严粲"
  },
  {
    "id": "9165373d-c833-4cec-a62f-0cb730efbd0f",
    "title": "观北来倡优",
    "paragraphs": "见说中原极可哀，更无飞鸟下蒿莱。吾侬尚笑倡优拙，欲唤新翻歌舞来。",
    "author": "严粲"
  },
  {
    "id": "fb168df3-4070-468e-a8e8-758e229f775b",
    "title": "李贾携诗卷见访贾与严沧浪游",
    "paragraphs": "石屏新卷里，曾得见君诗。大册烦来教，平生慰梦思。高标去尘远，古调少人知。汝与吾宗好，风骚更属谁。",
    "author": "严粲"
  },
  {
    "id": "a5254f75-1e15-4efd-a1cf-ceae005841f2",
    "title": "新竹",
    "paragraphs": "树头不动天无风，六月还当日正中。唯有满林新长竹，别生凉意袭帘栊。",
    "author": "严粲"
  },
  {
    "id": "e1df9972-3033-4d70-ba0e-9d31984a7b98",
    "title": "月",
    "paragraphs": "只道今宵月出迟，云间不觉上多时。夜深花影如清昼，何处山头一笛吹。",
    "author": "严粲"
  },
  {
    "id": "312475ff-cf8f-4689-8351-21f57155be7f",
    "title": "二水闻角",
    "paragraphs": "少日乡闾不解愁，閒听画角起谯楼。西风依旧阑干月，独自潇湘万里秋。",
    "author": "严粲"
  },
  {
    "id": "e41b59ce-5300-461d-acae-7c6ea53fe993",
    "title": "军行",
    "paragraphs": "野人自说老为农，旧识戎装纸画中。近日军行浑见惯，儿童嬉戏学刀弓。",
    "author": "严粲"
  },
  {
    "id": "e06b0be9-1427-4c53-af45-2a45bc28a5ab",
    "title": "子陵滩  其一",
    "paragraphs": "西风吹雨暮江寒，想见当年独把竿。不是君王思故旧，何人知有子陵滩。",
    "author": "严粲"
  },
  {
    "id": "3598d667-9348-4018-a0f8-517053e13846",
    "title": "子陵滩  其二",
    "paragraphs": "一榻从容话岁寒，相忘共作布衣看。云台诸子成何事，万古清风一钓竿。",
    "author": "严粲"
  },
  {
    "id": "55489518-3333-4491-ba6a-e4cab2d11160",
    "title": "汎湖",
    "paragraphs": "四边天共水漫漫，身在鸿蒙缥渺间。忽见浮空青一抹，舟中人说是湖山。",
    "author": "严粲"
  },
  {
    "id": "4d54a38c-14d5-41fc-8e12-2956767c9226",
    "title": "慈湖墨竹  其一",
    "paragraphs": "先生万虑尽空时，元气浑沦可得窥。还有发生消息在，挥毫烟雨一枝枝。",
    "author": "严粲"
  },
  {
    "id": "fba05db6-fad8-4946-97dc-8124b71878f6",
    "title": "慈湖墨竹  其二",
    "paragraphs": "戏笔偶然成此耳，直将造化论锱铢。不知茂叔庭前草，有此风烟一段无。",
    "author": "严粲"
  },
  {
    "id": "70d99736-f076-4951-82a5-a86a6eebabc2",
    "title": "未开梅",
    "paragraphs": "老树天机早，潜回一点春。寒梢方蓓蕾，瘦影已精神。冷淡看前辈，芳菲总后尘。更须香共色，未是监花人。",
    "author": "严粲"
  },
  {
    "id": "d6b3a022-78de-4d2c-8226-0ca0cec54290",
    "title": "客里",
    "paragraphs": "客里还来此，寒灯耿独吟。一官江国梦，十载草堂心。木落秋声小，蛩孤夜思深。驱驰空自许，冉冉鬓霜侵。",
    "author": "严粲"
  },
  {
    "id": "79f1a2dd-25ce-4f60-9126-9b782c51d7d8",
    "title": "戏诗友谈仙",
    "paragraphs": "君期汗漫游，不敢问所适。赠别亦何有，当办鹤一只。还疑是凡羽，不任载仙质。乘烟宁假此，聊以壮行色。淹留非牵俗，应未得良日。空令施肩吾，久待问诗律。",
    "author": "严粲"
  },
  {
    "id": "ca9e7d2d-59d1-4196-8e46-8834009bcdbd",
    "title": "秋怀",
    "paragraphs": "秋怀不到梦，历历数寒更。坐得楚天白，吟教湘水清。残灯摇壁影，片叶坠阶声。起看孤城雾，人间事又生。",
    "author": "严粲"
  },
  {
    "id": "683a0173-3b4a-43d1-ab6a-49bd27bd5e7f",
    "title": "初注清湘令寄冯深居",
    "paragraphs": "深居定何处，无便寄声频。旧别芝山月，相思楚水春。白云生梦远，华发折腰新。料得今书到，看题笑故人。",
    "author": "严粲"
  },
  {
    "id": "784037fc-de36-46b2-8a77-96c3968e0f8d",
    "title": "上饶界首伤曾殊",
    "paragraphs": "故人曾此赋梅诗，人共梅花一梦非。欲唤青山话前事，西风吹泪溼征衣。",
    "author": "严粲"
  },
  {
    "id": "080329e8-7a56-463f-9835-37d937882244",
    "title": "秋风",
    "paragraphs": "门与姑山对，溪边有故庐。别来三径菊，閒却一楼书。水碓长腰米，村船巨口鱼。秋风归去好，留滞意何如。",
    "author": "严粲"
  },
  {
    "id": "68dea4f2-5699-487e-96fa-8faa0468ff5c",
    "title": "戏友人",
    "paragraphs": "怪得诗情减一分，知君为学有新闻。尘中毕竟閒人少，独自开樽对白云。",
    "author": "严粲"
  },
  {
    "id": "4ad61629-b079-4d31-9d84-57950e373e4e",
    "title": "早行",
    "paragraphs": "脩程避昼炎，中夜征夫起。虫声荒郊迥，犬吠衡门闭。行行月色淡，微霞露天际。永怀高卧人，幽梦绕苍翠。",
    "author": "严粲"
  },
  {
    "id": "ac679f53-9d18-4d58-badd-7a92fbf0e09e",
    "title": "西湖",
    "paragraphs": "何处春晴好，西湖元巳朝。马嘶堤上路，船过柳阴桥。敲竹鹤声起，弄泉花影摇。坐看游客尽，烟水思迢迢。",
    "author": "严粲"
  },
  {
    "id": "b9ef51f1-a1f7-4085-944a-ef1ca38fc94d",
    "title": "闰九",
    "paragraphs": "前月登高去，犹嫌菊未黄。秋风不相负，特地再重阳。",
    "author": "严粲"
  },
  {
    "id": "b88caba1-a4d9-43e2-805f-fc4613368733",
    "title": "颜范祠堂",
    "paragraphs": "颜范新祠番水阳，邦人来此识纲常。海波澒洞孤峰峭，天宇清明一凤翔。英蹟重寻馀古帖，高情犹想赋秋香。奸谀骨朽今安在，三歎前贤死不亡。",
    "author": "严粲"
  },
  {
    "id": "f9290d51-674d-42ac-aa24-3c3ccfa49825",
    "title": "张德庆挽诗  其一",
    "paragraphs": "擢第家声在，通班宦路亨。为亲迟受邑，未老谢专城。活计诗书富，岁寒梅竹清。閒中将道眼，醉梦笑功名。",
    "author": "严粲"
  },
  {
    "id": "066f9f70-c72c-4a36-a030-88dfed4cfdc4",
    "title": "张德庆挽诗  其二",
    "paragraphs": "九秩犹身健，联麾见子荣。笏牀欢节序，鸠杖话平生。世久伤零落，吾犹及老成。酸风吹苦泪，一为典刑倾。",
    "author": "严粲"
  },
  {
    "id": "d083c7df-2179-40a8-b5b8-77e642d78e3e",
    "title": "调古",
    "paragraphs": "调古人能听，眉长世共妍。家山夕阳外，心事落鸥边。弟妹知何在，风尘祗自怜。孤灯照危坐，不是少林禅。",
    "author": "严粲"
  },
  {
    "id": "d789fb8a-fba2-4817-b691-4b6ac5fc4775",
    "title": "道傍木犀",
    "paragraphs": "路人攀折半成荒，何似山中自在芳。可耐西风相料理，为谁消得许清香。",
    "author": "严粲"
  },
  {
    "id": "8fc75b8e-aea0-46f7-ac83-fd2bd511dce8",
    "title": "示园丁",
    "paragraphs": "种竹宜疎延夜月，浇花须早趁晨阴。溪边钓石勤时扫，恐有诗人来醉吟。",
    "author": "严粲"
  },
  {
    "id": "d4a57c7b-e7d4-4039-9aad-43f8ec1354eb",
    "title": "舟中夜酌别邓均",
    "paragraphs": "共对船头月，通宵语未终。乡关几岁别，笔墨小时同。江影高低树，秋声断续鸿。相逢浑草草，明日又西东。",
    "author": "严粲"
  },
  {
    "id": "3e32f84e-784b-4790-beb5-534581d0c2db",
    "title": "发清湘  其一",
    "paragraphs": "归棹将秋色，三湘是胜游。湾回仍小屿，滩过尽平流。临水闻僧磬，隈巖隠钓舟。江头每佳处，沽酒小夷犹。",
    "author": "严粲"
  },
  {
    "id": "6d15dbc3-2946-4097-807c-b01e97c3adbb",
    "title": "发清湘  其二",
    "paragraphs": "花树移方活，丁宁莫损残。待逢春气暖，开与后人看。酒任随车载，诗从就柱刊。料应吟赏处，说著种时难。",
    "author": "严粲"
  },
  {
    "id": "aa241a8d-36ff-4759-9aad-0286b411c83a",
    "title": "发清湘  其三",
    "paragraphs": "栽树未花开，其如行色催。遥怜今岁雪，谁看一庭梅。馀俸刊诗卷，归程卖酒杯。轻舟下滩稳，鸥鹭莫惊猜。",
    "author": "严粲"
  },
  {
    "id": "32d33f9e-e288-4825-8e6c-30b5a853800e",
    "title": "系舟",
    "paragraphs": "古岸人家少，苍茫此系舟。闺中今夜月，江上晚风秋。一水萦寒梦，双鸿乱远愁。湘源知不恶，吾意肯淹留。",
    "author": "严粲"
  },
  {
    "id": "9c053ee2-59ed-4150-ad0a-8bf7bdee33da",
    "title": "夜行舟",
    "paragraphs": "忽报风波息，梢人倚柁看。开船星斗转，吹笛水云寒。犬吠知村近，乌啼觉夜阑。儿童将白石，敲火趁晨餐。",
    "author": "严粲"
  },
  {
    "id": "0ca3d626-80fd-43c2-aff8-786b991a679e",
    "title": "道中",
    "paragraphs": "客思晓寒凝，初阳树外昇。气蒸茅屋雪，声裂野池冰。倦路行偏远，思山隠未能。仆夫愁过岭，遥指最高层。",
    "author": "严粲"
  },
  {
    "id": "170063df-726a-4835-841c-8ec7a044f367",
    "title": "冬日同赵与臻閒过雷园",
    "paragraphs": "地幽元在郭，景好即为春。相约同来者，能閒有几人。风池行坠叶，晴隙走游尘。共尔烟霞契，交情深更亲。",
    "author": "严粲"
  },
  {
    "id": "76d1b35f-5196-42ea-bb48-ae71bef3916d",
    "title": "寄邓均",
    "paragraphs": "题书对残烛，几日到江濆。故里经年别，清秋此夜分。月昏斜映雨，风细慢移云。数雁声初过，知君不寐闻。",
    "author": "严粲"
  },
  {
    "id": "ca1e6060-ea35-474c-95bf-76e4d3df32fb",
    "title": "任机宜新圃",
    "paragraphs": "小斸烟苔地，春生一笑间。亭邀邻圃树，台挹隔城山。幽梦壶天晓，清时幕府閒。旋移花尽活，容我醉来攀。",
    "author": "严粲"
  },
  {
    "id": "d551d69d-e362-4559-9108-7a5fd8a606ac",
    "title": "岳麓寺  其一",
    "paragraphs": "几层攀石磴，高寺白云边。台旧怀人古，泉幽想鹤僊。远帆湘浦树，暮角楚城烟。长是登临处，沧洲意惘然。",
    "author": "严粲"
  },
  {
    "id": "b725f8b2-eee2-44ed-bf74-8e90d67dc487",
    "title": "岳麓寺  其二",
    "paragraphs": "吟到湘江倚钓篷，秋风日日望空蒙。偶来上到阑干处，却指孤城夕照中。",
    "author": "严粲"
  },
  {
    "id": "906f5a22-bad3-493d-beea-d0d6dfa798e1",
    "title": "次韵菊花山人沈庄可见过之作",
    "paragraphs": "借得山中集，尘埃一半侵。读来知句好，老去向谁吟。高义先投刺，忘怀肯抱琴。茅斋亦相约，樽酒要同斟。",
    "author": "严粲"
  },
  {
    "id": "850e0d89-659b-4ade-b5bc-272e5ec8a5e5",
    "title": "重过雷园",
    "paragraphs": "静处人来少，园扉本不关。寒丛凄古径，落日思空山。倚树吟情远，临池立影閒。晚林看更好，一抹冷烟还。",
    "author": "严粲"
  },
  {
    "id": "7248e5cd-00c5-42de-859c-b05804e521ab",
    "title": "湘川逢故人",
    "paragraphs": "少小□同巷，分携知几年。乍逢如未识，相问转悽然。月色秋看好，潮声夜听圆。醉来共乡语，不觉是湘川。",
    "author": "严粲"
  },
  {
    "id": "c6f5d911-9ed9-45b1-9c07-65d104fb495d",
    "title": "兵火后还里",
    "paragraphs": "十载青山几战尘，还家何处访情亲。儿时巷陌今难认，却问新移来住人。",
    "author": "严粲"
  },
  {
    "id": "caef4e17-6e75-4fb4-a6c6-dba0497e5a47",
    "title": "宿泽心",
    "paragraphs": "自从孤棹背乡关，几度麻姑梦里山。此地不知何洞府，石间松荫水潺潺。",
    "author": "严粲"
  },
  {
    "id": "3e4d0439-06ba-4016-a603-473a58d7eead",
    "title": "夜发湘城",
    "paragraphs": "西风吹客衣，一舸载书归。肯为身谋便，而令心事违。艣声江月碎，人影水烟微。渐觉寒城远，沈沈击柝稀。",
    "author": "严粲"
  },
  {
    "id": "be105522-0c0f-4bd9-9724-2b60d4380539",
    "title": "雪梅",
    "paragraphs": "报道梅边雪未休，披衣晨起上帘钩。孤根清健元如许，空为花寒一夜愁。",
    "author": "严粲"
  },
  {
    "id": "4d38117a-1802-4be4-804f-be9ba1309592",
    "title": "定王台观雪",
    "paragraphs": "清晨吟思独凭栏，十二楼中白玉寒。此地古来风雪里，有人惆怅望长安。",
    "author": "严粲"
  },
  {
    "id": "0ddc0e2c-4f2a-4ad9-8c86-799b0ebb9f0a",
    "title": "有客",
    "paragraphs": "有客华阳巾，□□□园竹。傲睨若无人，风神动巖谷。主人延客语，山中酒新熟。饮酣出素书，鸟篆不可读。欲问度世诀，长啸振林木。轩然别我去，举头但黄鹄。",
    "author": "严粲"
  },
  {
    "id": "2c448ede-1846-4e94-b1ae-6f27411f5de7",
    "title": "乐斋",
    "paragraphs": "颜巷当年事，同门自少知。谁言公子贵，心与古人期。望柳寻花意，吟风弄月时。人琴无处问，空想考亭诗。",
    "author": "严粲"
  },
  {
    "id": "71a97ec0-fc78-4808-aa58-e7e5abaf4fb5",
    "title": "琴",
    "paragraphs": "孤松风下弦秋清，湘江湛湛湘山青。一声吹入天冥冥，何处白鹤飞来听。",
    "author": "严粲"
  },
  {
    "id": "95f8a036-27c2-4097-a3df-f82e6492cc6a",
    "title": "菊",
    "paragraphs": "秋篱霜露寒，独立尔良难。不作过时恨，从教耐久看。风流沾腊蕊，臭味忆骚兰。孤淡逢心赏，幽香故未阑。",
    "author": "严粲"
  },
  {
    "id": "6ce188aa-9504-4812-a9d2-370e450169b8",
    "title": "大虎头滩",
    "paragraphs": "闻说前滩大虎头，行人愁绝欲回舟。世閒多有虚名误，不见钱塘海逆流。",
    "author": "严粲"
  },
  {
    "id": "151fdf32-e06f-4c19-8181-9c3d62ed4205",
    "title": "到清湘",
    "paragraphs": "客里今年月，相逢九处圆。行穷湘水际，愁到楚云边。屋内烟明路，椽閒瓦见天。州城何处是，人指隔山烟。",
    "author": "严粲"
  },
  {
    "id": "2432a42c-8bf9-4bbe-a983-86abbd79d311",
    "title": "旋摘盆柑",
    "paragraphs": "金丸手自摘，色味香三绝。从来天者全，风韵迥然别。",
    "author": "严粲"
  },
  {
    "id": "c0e72f8d-3d6a-4fd6-9b4f-d097aef01e0f",
    "title": "参蒙斋先生",
    "paragraphs": "陋巷颓然号庶几，更无言说最精微。何人参了。",
    "author": "严粲"
  },
  {
    "id": "59a53ab4-10ab-42cb-a87e-8301b4c2461f",
    "title": "句",
    "paragraphs": "南来知寄谁。",
    "author": "严粲"
  },
  {
    "id": "29de6507-950a-4ab7-b875-df6b0b7f4b7f",
    "title": "端居写兴",
    "paragraphs": "地偏双耳静，心近古无怀。扫壁书秋梦，听钟辨午斋。贫疏亲骨肉，老病瘦形骸。欲买刘伶锸，教童死即埋。",
    "author": "李龏"
  },
  {
    "id": "f56c012a-c5d7-4d67-a584-a8d9c2d2aa51",
    "title": "二月二日行药城下",
    "paragraphs": "病怀欢易失，胜践负流年。行药到城下，看春立水边。小花双蝶閙，秃树一鸥眠。弦管同羁旅，今辰几处偏。",
    "author": "李龏"
  },
  {
    "id": "4460aa2f-3b92-4f97-8447-f4333338056a",
    "title": "题莹讲主云林",
    "paragraphs": "闻说有云林，吟人未易吟。无风常滃滃，不雨自阴阴。宿鹤秋枝老，悬灯夜屋深。虽于朝市远，僧住若为心。",
    "author": "李龏"
  },
  {
    "id": "1123f849-b206-417b-bae6-efe7dd4da9be",
    "title": "贻刘似道",
    "paragraphs": "百年能几日，一别又三秋。涉世虽相似，成名却不侔。苹香分旅梦，枣色动边愁。南海曾游处，应多异宝收。",
    "author": "李龏"
  },
  {
    "id": "646c6c45-6f89-493a-b2ec-226a41a0d7d3",
    "title": "赠蜀客",
    "paragraphs": "万里潼川路，连年没野蒿。君家在何许，客寺忽相遭。渴雨秋云热，窥人夜月高。时平归蜀去，应记识吾曹。",
    "author": "李龏"
  },
  {
    "id": "fd3cfc37-308a-4cfe-a957-b4dc0e72e274",
    "title": "松边晚思",
    "paragraphs": "小立听松声，身如海际行。认巢飞鸟尽，脱雨素蟾生。角动州城远，灯深古巷明。一春和病过，犹未得心清。",
    "author": "李龏"
  },
  {
    "id": "7f0d32c6-a239-4719-baa9-a353ad33f228",
    "title": "道室雨中",
    "paragraphs": "无事役长日，幽孱掩道房。雨蒸吟轴润，云滃药炉香。黄螘穿苔走，青蛇入竹藏。世缘抛似梦，还自觉凄凉。",
    "author": "李龏"
  },
  {
    "id": "84d0221a-c0f6-4844-b4f4-aeef7e865fe7",
    "title": "春思",
    "paragraphs": "一心无外事，春思似秋清。掩室惟欹枕，看山间出城。花分閒地落，笋入断阶生。寂寞从人笑，贫难与命争。",
    "author": "李龏"
  },
  {
    "id": "181d1c37-1b61-4d4b-abb8-686e849c4150",
    "title": "梦游僊",
    "paragraphs": "渺渺僊京到不难，梦游顷刻过蓬山。桃池根暖春常在，桂殿花寒夜弗关。簇仗龙来珠箔捲，奏章人去玉庭閒。尘缘未断鸡声起，又落黄粱未熟间。",
    "author": "李龏"
  },
  {
    "id": "1d276f79-6088-4863-879a-747ec08d007d",
    "title": "寒食日",
    "paragraphs": "歌哭相喧熟食边，野原花柳尽生烟。身如厄木犹多病，心似寒灰岂欲然。鸥鹭干坤知有我，燕鶑日月认谁怜。溪城半掩斜阳暝，落得閒愁几画船。",
    "author": "李龏"
  },
  {
    "id": "2e414a42-a787-49ed-8b25-d15394c618b6",
    "title": "失题",
    "paragraphs": "应是三生爱酒人，误流醉魄入花身。风酣日酽微香度，全似偷閒穤甕春。",
    "author": "李龏"
  },
  {
    "id": "8f4e7de6-a378-4a64-9365-51ccee9e249e",
    "title": "木笔",
    "paragraphs": "巧如鸡距锐如簪，蘸紫濡红粉不深。青帝合教随侍史，万花国里写春心。",
    "author": "李龏"
  },
  {
    "id": "5721a774-8664-424c-b95c-ab3330f3717b",
    "title": "绯桃  其一",
    "paragraphs": "汉武西池宴未归，霞妃粲粲弄春机。靓粧似怕东风笑，尽换宫罗五品衣。",
    "author": "李龏"
  },
  {
    "id": "49820133-9e6b-4ae1-aeb5-d3d0eb5bb9ea",
    "title": "绯桃  其二",
    "paragraphs": "衣裁缃缬态纤秾，犹在瑶池午醉中。嫌近清明时节冷，趁渠新火一番红。",
    "author": "李龏"
  },
  {
    "id": "873ee72b-996a-4019-8651-6135eeb7c127",
    "title": "郁李花",
    "paragraphs": "花身合向玉新裁，同是玄元指姓来。抛掷人间春色里，霞衣小艳亦文哉。",
    "author": "李龏"
  },
  {
    "id": "803e7468-bd4f-487f-b333-83dad07e4a9f",
    "title": "闻贵家捣浣",
    "paragraphs": "敲风点月重还轻，游子闻来最动情。峻宇雕墙云雨外，那知此石有离声。",
    "author": "李龏"
  },
  {
    "id": "0d538d6f-5112-45c6-bfc3-09a7d870ac43",
    "title": "寓惠日寺",
    "paragraphs": "世路兢兢似履冰，得閒何处不输僧。青山未有投閒地，我亦僧边寄一灯。",
    "author": "李龏"
  },
  {
    "id": "d8519b2d-1eb0-407f-b841-25a445543749",
    "title": "题丁吉父梅扇",
    "paragraphs": "帘捲春寒月过中，琐窗风淡暗香浓。横枝半飐兰缸影，曾惹佳人绣唾绒。",
    "author": "李龏"
  },
  {
    "id": "2b17898e-4012-4982-a345-afe87fbbfd53",
    "title": "梦回荆溪闻雨",
    "paragraphs": "迢迢残梦太湖西，窗眼未明鸡已啼。蕙草无香秋被冷，十年情绪雨凄凄。",
    "author": "李龏"
  },
  {
    "id": "df9a9ca1-5c17-4f21-90de-7a32017b07a1",
    "title": "贻陈体忠",
    "paragraphs": "十日不作诗，昏昏如著酒。西风吹笛声，凄然透窗牖。暝色起烟浦，庭梧多空枝。因轸故物念，暗萤死书帷。濡毫写中情，哀蛩沸穷巷。藜藿弗满餐，庸儿谓癡蠢。天高白云远，独偭枭獭羣。蹇步望逸驾，衣巾粘垢氛。交游日凋疏，芳草积零露。薄俗徒云云，此意欲谁诉。",
    "author": "李龏"
  },
  {
    "id": "f12884a5-afa9-4a21-a5ea-f0f1863e97ee",
    "title": "答江无极",
    "paragraphs": "男儿懒种南山豆，短褐踆踆走京口。一枝彩笔度阳春，五年不饮乌程酒。杳眇长堤断马蹄，吟诗岂为黄金悲。菖蒲花老枫香谢，头上惊霜添暗丝。红云无光日将暮，半幅离情捲幽素。迷魂细雨扑寒空，秦淮鲤鱼撇波去。",
    "author": "李龏"
  },
  {
    "id": "630d5563-96e4-49de-933f-cd45e87b9ea6",
    "title": "东家",
    "paragraphs": "东家买金钿，西家买翠钿。双鬟耀钗泽，颜色如春妍。朝开铅粉匣，金翠争光鲜。粧成倚高楼，谁不生爱怜。君不见采苹老人门似水，娇女无钱作梳洗。学他隣舍为花钿，惟将素面贴苔钱。",
    "author": "李龏"
  },
  {
    "id": "dd967a30-dbae-46e9-ab60-b27d024e1cef",
    "title": "贻张巨济",
    "paragraphs": "上国交游尽，见君殊惘然。相寻相别日，二十二三年。紫陌辞尘佩，青门委蠹编。讵知归老地，还向弁峰前。",
    "author": "李龏"
  },
  {
    "id": "cbbf3530-2806-4971-9d6d-086c16327d30",
    "title": "赠摘阮道士",
    "paragraphs": "下山何处去，语别老君前。自背一张阮，远登三楚船。夜程依岸芷，午饭对江莲。若见知音了，归来定绝弦。",
    "author": "李龏"
  },
  {
    "id": "03046c74-793d-4f6c-9192-c4f1658c782d",
    "title": "赠陈箓士",
    "paragraphs": "青囊传宝箓，龙虎度师家。短褐烟霞满，离山岁月赊。不愁生白发，自解死朱砂。远向华阳去，言寻蔡少霞。",
    "author": "李龏"
  },
  {
    "id": "b8bfb115-60b1-4221-a912-d6c856541e4d",
    "title": "寄从弟道士惟中",
    "paragraphs": "一门羣从葬秋烟，奕世儒家失旧毡。汝昔已工敲月句，而今惟使醮星钱。夫差台榭游应徧，鲁望篇章录想全。古观灯残风雨夜，可无归梦入临川。",
    "author": "李龏"
  },
  {
    "id": "4e0a837b-f4fa-4471-a1f9-6a910aa33eba",
    "title": "寄馀干郑丞",
    "paragraphs": "君为丞处是吾乡，门对烟霞竹绕墙。于越城荒云树暗，代阳溪近水苔香。的知左宦心应折，未必东归鬓便苍。若过藏山山下寺，松楸凭与问凄凉。",
    "author": "李龏"
  },
  {
    "id": "7f7e7d40-dae7-4374-9e6b-3e746ac38847",
    "title": "贻孙花翁",
    "paragraphs": "数寸书空笔，拈来直欲焚。绝怜吟貌减，多为客情分。晚迳飘黄叶，秋簷挂白云。因君论一饭，千古忆田文。",
    "author": "李龏"
  },
  {
    "id": "886b3f31-72a8-4da3-823f-94c435c14732",
    "title": "早起",
    "paragraphs": "远钟云际断，一雁度残河。闰气今年正，秋声昨夜多。露花县茑蔓，风叶捲虫窠。坐结西游恨，南隣犹醉歌。",
    "author": "李龏"
  },
  {
    "id": "c3a080ce-069a-4e84-929b-025b9289f4c2",
    "title": "寄张公洞黄宫主",
    "paragraphs": "春草没馿肩，新吟今几篇。每逢僊友说，多在石田边。燕穴穿平地，龙巢出半天。常思访毛节，凡骨恐腥羶。",
    "author": "李龏"
  },
  {
    "id": "c2f1066d-0900-462e-ab14-cb161b23d9b7",
    "title": "说经道者",
    "paragraphs": "澜翻口里说三车，一衲唯披百结麻。应笑经僧内供奉，等閒尽著紫袈裟。",
    "author": "李龏"
  },
  {
    "id": "21d0d8f6-4b76-47fb-ba00-554e02accf44",
    "title": "送柳鍊师归台山",
    "paragraphs": "月照秋尘三丈飞，破囊携药下黄池。僊家不数人间事，瀑布桥边忆看棋。",
    "author": "李龏"
  },
  {
    "id": "89f9a928-dcd4-4056-af89-14009248200a",
    "title": "题赠秋洞周鍊师  其一",
    "paragraphs": "诵熟神农本草经，夜深猿鹤亦潜听。世间三百来般药，用著医人尽有灵。",
    "author": "李龏"
  },
  {
    "id": "aee18082-0237-48ee-a819-efd15b39f6e8",
    "title": "题赠秋洞周鍊师  其二",
    "paragraphs": "沆瀣坛边月影寒，朝元多戴藓花冠。俗人或问长生事，教看西风一灶丹。",
    "author": "李龏"
  },
  {
    "id": "548aa23c-8164-48ee-804b-7f7eeba3daf6",
    "title": "送月窗王敬叔游武夷",
    "paragraphs": "客程遥指建溪行，要踏东风看幔亭。君去莫嫌春色晚，落花一路水苔青。",
    "author": "李龏"
  },
  {
    "id": "ee2d8029-0a3c-4f88-b57e-e9da5a417ac9",
    "title": "题赠高士章少机",
    "paragraphs": "度人经注就，进罢径还乡。自说为高士，深恩感寿皇。断琴支醉石，寒帽掷吟床。八十身犹健，元无服食方。",
    "author": "李龏"
  },
  {
    "id": "f948715e-00fc-426f-838d-af7aac681803",
    "title": "寄国史校勘陈体仁",
    "paragraphs": "天禄对藜灯，丹铅照眼明。虽称小朝士，不是老书生。职重三场笔，官联六馆名。怀君既良晤，岁久又峥嵘。",
    "author": "李龏"
  },
  {
    "id": "d6bf91da-df21-47c5-88bf-b9d05ce75722",
    "title": "端午日",
    "paragraphs": "高门高挂艾天师，玉臂还缠五彩丝。我只一杯昌歜酒，羲皇窗下读骚辞。",
    "author": "李龏"
  },
  {
    "id": "6f13d237-c5de-4772-8069-45f0cd941028",
    "title": "折叠扇",
    "paragraphs": "尺素裁成半叶荷，竹批六夹影相罗。玉人笑把遮羞面，还向縚边见笑涡。",
    "author": "李龏"
  },
  {
    "id": "969849a3-d7ec-4565-818e-7c2a1e27a5ad",
    "title": "早起",
    "paragraphs": "杀更声里乱啼鸦，十二屏山捲碧纱。海月倾欹光未没，隔墙犹照紫薇花。",
    "author": "李龏"
  },
  {
    "id": "9e107c63-5291-42e6-b9c4-b1fc14844a6b",
    "title": "看竹",
    "paragraphs": "节抱秋霜绿玉君，一林风月有司存。吟边不领閒公事，报了平安听掩门。",
    "author": "李龏"
  },
  {
    "id": "fcfbbe9f-8d19-4ea1-a199-d7146030b056",
    "title": "祀神词",
    "paragraphs": "食苹兮崑崙，驾文鳐兮西海。登羣玉之府兮白云熊熊，祀司天兮毛采。占筳篿兮瑶池，恍余心兮飉厉。旋升兮轩丘，即平圃兮伫眙。飒晨风兮丹木，闻环玉兮泠泠。神来归兮洋水，舞青鸟兮都庭。陈桂尊兮借白茅，申微词兮再拜以伛。歆余诚兮神何私，惟怙终兮拙鲁。",
    "author": "李龏"
  },
  {
    "id": "035499a5-dffc-4e42-bc8f-eaebcda7503d",
    "title": "秋征图",
    "paragraphs": "断崖兮秋清，野桥兮烟横。彼何人兮短褐，跨蹇馿兮孤征。登蜀道兮出函谷，叫阊阖兮谒承明。兰皋兮芷葺，木涵风兮楚声。渺何之兮不返，因有感兮吾生。",
    "author": "李龏"
  },
  {
    "id": "3c408c88-9040-4620-a4fb-11c2913e3a8a",
    "title": "君子有所思",
    "paragraphs": "扬帆越震泽，暮上姑苏台。飞目眺衢市，第宅星宫开。丹甍翔虹浦，碧户闯瑶街。方泉沼清镜，怪石环蓬莱。姬房储越女，歌院集吴娃。涌觞广遥夜，蜡泪球青煤。悬景驶流水，安乐难安排。堪舆金玉身，不防熬豹胎。石穹霤能穴，树大风先摧。君子哉若人，方寸逆自裁。",
    "author": "李龏"
  },
  {
    "id": "fe24cb4d-c25b-46a9-80bc-2f0fd9e2fe45",
    "title": "遣兴三首  其一",
    "paragraphs": "弱龄性淡泊，郑圃吾其师。及兹拙生事，穷窘常经时。无方可纾急，何以宣中怀。柴门蔽残席，咏书倦徘徊。呼儿促觞至，目翫天云飞。山鸟送新响，日迟花露滋。颓然醉簷下，不省何如时。虽非富贵乐，富贵乃所乖。",
    "author": "李龏"
  },
  {
    "id": "be32862c-cd96-4130-8571-254927e3fcec",
    "title": "遣兴三首  其二",
    "paragraphs": "疏松碎明月，密竹筛清风。亲交昔与别，若谓行相从。延企邈不及，音容随想生。谅彼亦耿耿，飞爽留空形。援琴不能寐，意乃多于声。晤言岂无偶，眷眷讵可忘。",
    "author": "李龏"
  },
  {
    "id": "ca865cc0-5183-4ae4-95e8-363b544f8af3",
    "title": "遣兴三首  其三",
    "paragraphs": "编蓬谐夙心，尊古岂文义。所得靡有言，应酬聊尔尔。室中无莱妇，童弱偶成四。团栾宁无思，达此天亦蜕。客来问长须，新醅可篘未。行行陟高冈，一顾俯烟水。客去不肯留，吾归且休矣。",
    "author": "李龏"
  },
  {
    "id": "0cbf1662-d29f-4eb4-b08c-4efe8564ad51",
    "title": "寒暑吟",
    "paragraphs": "赦寒乃望春，赦暑乃望秋。望望复望望，寒暑无停辀。磨空两灵魄，日夜东西流。血肉具此体，老我谁为谋。泛然寓大块，万物同一丘。壮兮耄所伏，盛者衰之由。暑退秋红滋，寒往春绿稠。奈何秋与春，不赦肠中愁。",
    "author": "李龏"
  },
  {
    "id": "7c13163f-d04f-474d-9a65-be5dc04b8385",
    "title": "萧寺逢寒食",
    "paragraphs": "皇天无私覆，白日照不明。览镜见白发，无路通上清。恶命如恶草，羞与萧艾争。春风鼓元造，吹我来吴城。繁华久寂寞，车马犹肥轻。寄家盘门里，古寺如荒茔。地顽藓皮厚，终日无人行。嚣譊故相远，妻女多轻惊。朝闻勃姑声，暮闻姑恶声。声云苦复苦，朝暮难为情。梨花照愁肠，痛似遭五兵。一杯寒食酒，谁与论浮生。",
    "author": "李龏"
  },
  {
    "id": "495e3d21-ee46-483d-9773-e1d4702d77b2",
    "title": "飞仙篇用周草窗韵",
    "paragraphs": "明星灿白石，八极傍无端。羽驾紫霞表，月窟春阑珊。三元流珠秘，换骨初不难。弹指一尘刼，世人漫愁歎。王乔羨门生，鸾鹤常媻媻。刚风导旛旟，冉冉如飞翰。仙人揽六著，著以赪玉盘。上朝东华阁，主君颜渥丹。邀我小税驾，为说平生欢。彤云烁羽袂，鼇背晨光寒。",
    "author": "李龏"
  },
  {
    "id": "d8aa2712-cc86-4645-8307-31f79860595a",
    "title": "古兴四首用周草窗韵  其一",
    "paragraphs": "薰风入虞弦，万物阐生意。图南岂无心，所恨老已至。浮云翳高槐，缥缈动羁思。吁嗟鹪鹩枝，讵可巢孔翠。",
    "author": "李龏"
  },
  {
    "id": "82a96966-e314-41a4-a552-399a54e6195e",
    "title": "古兴四首用周草窗韵  其二",
    "paragraphs": "尘坌障双眼，闭门息交游。圣经断金义，当从古人求。清尊洗风月，非可与妇谋。据梧不成寐，帘影灯幽幽。",
    "author": "李龏"
  },
  {
    "id": "b09a191d-8302-40ef-9a06-30689b2c79ca",
    "title": "古兴四首用周草窗韵  其三",
    "paragraphs": "阴崖月常昏，旷野日生早。太行不通舟，车马畏鸟道。草草度岁时，空慕茹芝老。不有离骚词，何能泄幽抱。",
    "author": "李龏"
  },
  {
    "id": "65427e29-f91b-4a48-ad36-6d3ffe7f0213",
    "title": "古兴四首用周草窗韵  其四",
    "paragraphs": "流俗厌拙直，对面犹褒斜。冰玉漫坚白，锦绣矜妍华。往往怪僻者，反为时所夸。交情到妻子，令人生歎嗟。",
    "author": "李龏"
  },
  {
    "id": "6bc1083b-1c2f-4bb4-b81c-5d9107b1db0f",
    "title": "采桑行",
    "paragraphs": "采桑东陌头，日出红光流。采桑南陌头，和风满桑钩。采桑西陌头，日落乌飕飕。采桑北陌头，明月照歌楼。携篮敢惮远，手胝足成趼。蚕饥恐归迟，一日三四返。昨朝蚕三眠，灯前微合眼。梦中见征夫，短衣供筑版。庭树啼霜鸦，梦回自天涯。小姑报蚕起，蓬鬓忙梳爬。相望万馀里，那敢兴怨嗟。出门还采叶，细雨湿桐花。",
    "author": "李龏"
  },
  {
    "id": "c9f390df-d918-4be2-a06d-a1aa3120f662",
    "title": "弔魏屿川",
    "paragraphs": "寓形大块内，变灭如风埃。依依孤兰姿，不上黄金台。客死古岂无，君死犹蒿莱。方君初病时，秋自京都回。空斋数相见，书案皆寒灰。对饭不能喫，买药亲炮煨。气劣面如削，高说尚雄瑰。破衾裹羸骨，今在古庙隈。俛仰视所亲，旅榇惟霜苔。何人置肴豆，何人陈酒杯。故乡那得返，义冢将就培。我成薤歌声，君闻宁不哀。",
    "author": "李龏"
  },
  {
    "id": "f6a0696e-a5a0-48d4-a9bc-eb523a2d1e89",
    "title": "八月三十日小园桂香清甚招同僚吟赏忆刘判官叶令君",
    "paragraphs": "日出理簿书，夜常秉烛归。不知花开谢，间关园鸟啼。朅来巾峰下，三度著秋衣。丹桂立西风，明年开向谁。俗吏癡已甚，骚人貌难追。坐中金兰契，萧爽芙蓉姿。酒漓饮不醉，取欢在琴诗。村落有贫民，拦道诉寒饥。官涂一笑过，念此令人悲。贤哉二大夫，露宿东西溪。",
    "author": "李龏"
  },
  {
    "id": "c535ed48-0a01-4672-955e-3d37829767f9",
    "title": "古赠别三首  其一",
    "paragraphs": "抚我膝上琴，酌君杯中酒。惟琴乃正声，惟酒是醇酎。芳年如惊飚，愿介斯文寿。结交非悠悠，所贵在耐久。",
    "author": "李龏"
  },
  {
    "id": "7d1f471e-43df-4e6a-af7b-ff52334f03d3",
    "title": "古赠别三首  其二",
    "paragraphs": "今君远行迈，黄叶辞故林。驱车背寒日，何能冩冲襟。勿歎儒服弊，去为尘土侵。白云在空谷，岁晚毋遐心。",
    "author": "李龏"
  },
  {
    "id": "5d7f7ec5-0d30-408c-b0c4-9058b24aa54e",
    "title": "古赠别三首  其三",
    "paragraphs": "孤寂久杜门，莓苔未尝扫。风吹别离颜，少日鬓已槁。靡靡岁月逝，清霜散幽草。君去赠一言，岐路归直道。",
    "author": "李龏"
  },
  {
    "id": "ad0ca528-a44d-486f-9292-880642097159",
    "title": "有所思",
    "paragraphs": "白苹洲前风似刀，白头有客披苎袍。芙蓉鬰红堕芳沼，杨柳摈绿摇空壕。擣衣砧歇蛩无语，美人清宵隔湘浦。独掩高楼听远更，不禁老树鸣秋雨。",
    "author": "李龏"
  },
  {
    "id": "0a4d266b-cdc4-47cb-9d49-9b0aa38049f6",
    "title": "夜宴曲用草窗韵",
    "paragraphs": "博山飞香霭空绿，大菊杯心凸金粟。百幅罘罳障夜寒，歌台小妓吹横玉。兰堂画烛如椽粗，楚腰魏鬓娇相扶。四筵高谈遏花漏，犀盘杂遝罗天酥。杯行过手如飞箭，座上愁无系欢线。晓鞯驮月朦胧归，东家又报开春宴。",
    "author": "李龏"
  },
  {
    "id": "80ae3d18-862d-403d-bb92-5c758da3f7f5",
    "title": "猗兰曲",
    "paragraphs": "湘花小朵分幽春，封根苔土如蛇鳞。东风晓剥兔豪壳，青瑶斛冷香吹人。滋香夜滴金蟾水，绿叶紫茎光韡韡。佩囊荒破赤龙愁，璧月斜沉泣骚鬼。",
    "author": "李龏"
  },
  {
    "id": "187c56c7-0945-48ca-ab4a-735475ca1e8f",
    "title": "古春谣",
    "paragraphs": "苍梧云塞东风路，勾芒太皞无行处。草啮枯泥后土愁，桃花自满云中树。黄牛力作兴农工，一犁细雨香蒙蒙。阿香夜奉玉皇诏，搥鼓空唤閒蛇虫。",
    "author": "李龏"
  },
  {
    "id": "df00ae8c-544f-4efd-983a-3c23eba191b9",
    "title": "桃州古田镈歌",
    "paragraphs": "老翁犁山田土中，获得昔人垦田器。似铎有柄，如锺不圜。身长二尺径八寸，口薄腹厚唇微穿。颜色绀碧艳绿处，间有班红如血鲜。形模古拙见者怪，铜性已变不复辨，疑是死铁兼顽铅。老翁视为弃物委床下，一朝移出茅簷前，尘灰糠粃俱塞填。乃有博雅识是古田镈，垂涎拂拭再三看，扣之尚觉声隠然。水痕土色两相蚀，歎息不知铸自三代之何年。邀翁问所得，共入酒家保，买以十万青铜钱。买来携归置几案，一架坐插青丝毡。图书锺鼎相联编，宝玩要使儿孙传。自秦历汉以来此镈只在土，出世便苦无常主。博雅好事归泉台，可怜阅世亦如草头露，高堂山鬼不守护。他家更有好古人，又以青钱易将去。",
    "author": "李龏"
  },
  {
    "id": "fda28da8-a091-4e91-9aa1-430c1aa7046c",
    "title": "忆昔行",
    "paragraphs": "忆昔当年十四五，尝看秋潮到江浒。飞裾径上酒家楼，凭栏直望潮生处。数百里间名海门，悠悠一线色如银。渐近江心痕渐大，汹湧声吞十万军。须臾潮头高数丈，众潮随接皆奔上。中有雄心拍浪儿，几点红旗争荡漾。风前缥缈夺标来，神蛟鬼鳄俱摧颓。监潮侯有伍胥在，但见濆薄旋推回。后来沙涨西兴口，潮势何曾十分有。水上人骑骒马行，车如鸡栖马如狗。数年之后不可当，漰湃惊闻洗目塘。汪洋且拨菜园去，坝子桥边亦渺茫。神臯内史承天旨，摆桩叠石曾料理。至今遏捺逾十年，桩石如城牢在水。江头人谓可安居，连年不奈还忧虞。西风吹潮半夜起，子胥之怒知何如。阴威作寒带烟雾，捲石掀沙出幽府。堪羨云中拍浪儿，踏著危机不怕危。乘除消长君休忽，牢执长竿一面旗。",
    "author": "李龏"
  },
  {
    "id": "6825a60d-0ec5-4c5d-a801-6bb26154fa0e",
    "title": "婺源琉璃万灯歌",
    "paragraphs": "婺源灯匠夺天巧，做出新灯极精好。细细琉璃万缕中，织得禽鱼及花草。锦娘眷眷绣娘羞，煌芒五色燿冰毬。江梅盈枝玉彯蘂，离枝满树红堆头。水晶不莹珠玑冷，屏间云母空烘影。百尺长竿横画梁，宝盖悬空系纤绠。绿滟鳞鳞晃曲波，斜冈蹙蹙映平坡。瓶中栀子豆心绽，篮里海棠绒带拖。午夜高堂明似昼，璧月涵光灿星斗。蜡香坱霭焰春阳，锦光倒射金杯酒。此灯绝妙世间无，乃是婺源灯画图。梁园下客非夸大，从今不必说姑苏。",
    "author": "李龏"
  },
  {
    "id": "bbfadfe2-0154-4d28-b563-916faebbee02",
    "title": "冰壶饮歌",
    "paragraphs": "金流石烁草欲枯，炎气熇熇嘘洪鑪。兰台兔园避处无，高堂贮冰排玉壶。珊瑚水晶间犀株，扇车作风转辘轳。水戏蜡刻鸿鸥凫，大瓜浮绿李沉朱。碧筩捲香𣂏云腴，脍盘堆雪封秋鲈。美人笑指袁安图，汗珠滴出红罗襦。",
    "author": "李龏"
  },
  {
    "id": "3da63f9b-c48e-4d39-9738-b023ddca67e4",
    "title": "苦寒歌",
    "paragraphs": "冻天添云埋昼光，江河胶合蛟龙僵。涸阴嘘风无惨烈，枯碛莽莽沙浮霜。蛰春老屋如冰井，兽炭烹红烘不醒。南山飞瀑成玉丝，哀猿𤻎落孤松顶。",
    "author": "李龏"
  },
  {
    "id": "cdbcfa1b-8ab0-4541-9adf-e189ec1045c9",
    "title": "关山月",
    "paragraphs": "玉门关外月，远接黑山明。晃色同沙冷，飞光掩雪清。宿师方偃阵，游骑复窥城。不信长生魄，年年照战争。",
    "author": "李龏"
  },
  {
    "id": "1a65a8c8-40dd-45ba-9069-1265500bd3bc",
    "title": "对月",
    "paragraphs": "水上重楼闭，虚空云尽收。十分今夜月，一片玉晨秋。祇有诗能写，都无价可酬。寥寥飞鹊外，歌吹在青楼。",
    "author": "李龏"
  },
  {
    "id": "38db4517-6f9b-48ac-93fd-860f4a329d68",
    "title": "道埸山灾后叶靖逸同游",
    "paragraphs": "石烂木全焦，锺鱼变寂寥。老僧无法说，诸佛亦魂消。寺有州图载，山馀窣堵标。嗟嗟伏虎事，谁更问前朝。",
    "author": "李龏"
  },
  {
    "id": "34a21b75-8b5d-42ed-9a82-a7ffae3fe43c",
    "title": "石山僧",
    "paragraphs": "禅衣挂石稜，月涧濑流冰。钉画扫寒壁，覆棋然夜灯。别来增落叶，病起损枯藤。说透莲花偈，相依有越僧。",
    "author": "李龏"
  },
  {
    "id": "4bf62c68-b2d4-404f-acde-41cb70ea7d79",
    "title": "华亭延恩律师",
    "paragraphs": "花会收云席，经声散窅冥。无言坐巖壑，随意使精灵。斋钵重教漆，埋龛预作铭。养成松上鹤，相对两眸青。",
    "author": "李龏"
  },
  {
    "id": "f0bf5627-54cd-454a-8f7c-0da830ee0176",
    "title": "寄北山僧",
    "paragraphs": "一庵猿鸟外，琢石叠禅扃。行道拖寒衲，消閒补坏经。新泉开出远，古像呪来灵。常忆相寻日，中巖松桂馨。",
    "author": "李龏"
  },
  {
    "id": "e2518361-9bd6-40a0-8c3a-68ad75ea0703",
    "title": "赠华亭延庆坦讲主",
    "paragraphs": "身不钻权贵，诸方尽说师。讲多禅子听，行少俗人知。猿护挑经锡，龙依洗钵池。旧房天目下，松长几秋枝。",
    "author": "李龏"
  },
  {
    "id": "199f7ac8-2b80-44e3-8c00-10c8bba842ac",
    "title": "寄心禅人",
    "paragraphs": "寂寂古山根，閒房竹半分。野禽听佛偈，香草入禅薰。白露滴孤壁，悲风生破坟。昨来经世业，应已付浮云。",
    "author": "李龏"
  },
  {
    "id": "9864855a-26a6-452b-afa5-62c43549bc1d",
    "title": "送超海翁游金陵",
    "paragraphs": "渺渺金陵道，江天正寂寥。孤鸿随去影，一锡破寒飚。官渡潮多涸，台城寺半凋。离宫见杨柳，莫折弄春条。",
    "author": "李龏"
  },
  {
    "id": "52f080ab-6a41-4a01-b325-247e1de456c9",
    "title": "送僧归杼山",
    "paragraphs": "乱峰村口寺，旧有昼公房。鸟宿猿啼处，风吹月在傍。揭云松景黑，涸石藓痕黄。明日烟霞外，相望隔夕阳。",
    "author": "李龏"
  },
  {
    "id": "1233a286-a850-4f0b-bc9a-6498032c2348",
    "title": "送僧广明",
    "paragraphs": "忽辞同侣去，自喜水烟浓。江草有閒色，野僧无定踪。衣弢方眼笠，瓶系曲枝筇。明宿枫桥寺，先听夜半钟。",
    "author": "李龏"
  },
  {
    "id": "eec87c79-e9ab-4fbe-acb8-80e4965cb1af",
    "title": "题赠然镜潭",
    "paragraphs": "象圜非假铸，湛湛一泓深。独露古今体，静涵天地心。月沉声不响，云晦影无侵。定起何人会，鱼龙识梵音。",
    "author": "李龏"
  },
  {
    "id": "cff8f834-3f80-4da7-aeca-6df8baa582f8",
    "title": "寄辉老",
    "paragraphs": "八十空门侣，如君有几僧。眼明非服药，身健不扶藤。云缀搜吟笔，花纷说戒灯。小师亲得法，新度碓头能。",
    "author": "李龏"
  },
  {
    "id": "891e8d36-f0b0-497e-aa2b-8be6c1c66b4c",
    "title": "与昭庆因律师",
    "paragraphs": "西湖戒坛寺，近逼九重天。师住无他恼，人言有宿缘。莲香熏梵裓，柳色护斋筵。四分南山律，今谁可共宣。",
    "author": "李龏"
  },
  {
    "id": "b473b2cf-5141-464d-b40f-34e9955c88d3",
    "title": "春日题吴兴岘山寺",
    "paragraphs": "花草满苕阳，东风隔短墙。漥樽残叶烂，坏塔老藤僵。鸽暝栖苔殿，僧寒闭竹房。荒阡人哭散，惟觉纸烟香。",
    "author": "李龏"
  },
  {
    "id": "843dbf11-cc60-4c82-92b0-08f8b4bba11b",
    "title": "送客赴边任",
    "paragraphs": "山阳今近敌，君去酒当呼。不为留行役，闲因说道途。春沙邮骑老，夜雨戍楼孤。袖里酬君剑，须将示丈夫。",
    "author": "李龏"
  },
  {
    "id": "f4f591d2-f6b6-4abd-8a47-575549e9e2f5",
    "title": "河轩初秋夜坐",
    "paragraphs": "涤热屡呼茶，河轩去郭赊。云红初夜月，风白久晴沙。树暗惟闻蚻，波明间跃蛙。松江鲈入思，客老媿浮家。",
    "author": "李龏"
  },
  {
    "id": "1a315416-066d-4dcd-a713-fd5df28fda90",
    "title": "题车盖实公庵",
    "paragraphs": "云火欲烧天，得凉过得仙。蛙随残雨閙，犬护一僧禅。竹色摇山磴，荷声拂水田。别期秋月夜，来借石床眠。",
    "author": "李龏"
  },
  {
    "id": "8ebcbd7d-3844-4767-888e-5f448d03a1a3",
    "title": "雨楼晚思",
    "paragraphs": "红叶入溪树，悽悽吟思微。雨连秋市暗，钟遶暮天飞。浅井阴萤出，高城宿鸟归。谁知凭栏处，愁响隔林机。",
    "author": "李龏"
  },
  {
    "id": "f531d011-bc8a-4f43-a64d-81af35d13963",
    "title": "游空相寺追忆辉老兼怀伯弜诗",
    "paragraphs": "山门掩夕曛，芳草绿纷纷。蛛殿县阴火，鸦城聚冷云。探吟僧灭度，寄静客离羣。何处增惆怅，秋房驳藓文。",
    "author": "李龏"
  },
  {
    "id": "1caa8969-fefa-4df3-be0a-0e64b081dcac",
    "title": "题友人郊居",
    "paragraphs": "鸥鹭羣栖地，幽人长闭关。孤村皆是水，叠石自为山。春雨车溪外，秋风笠泽间。短篱忘世味，惟看钓舟还。",
    "author": "李龏"
  },
  {
    "id": "1ecf1e9d-9956-41be-b794-ad6659650b5d",
    "title": "乌程赵尉厅冬夜诗宴",
    "paragraphs": "论诗仙吏宅，酒罢夜寒增。雪映高城月，风吹古岸冰。入桥闻短棹，隔坞见微灯。重媿羁吟客，青云去未能。",
    "author": "李龏"
  },
  {
    "id": "f62586d0-7fd1-4abf-b7f6-f630df567a34",
    "title": "送溧阳友人依茅山玉宸观主",
    "paragraphs": "抱琴游帝里，一帽两靴尘。忽忆归金濑，还谋老玉宸。鱼分仙涧月，虎让古山春。伏事陶弘景，终非是俗人。",
    "author": "李龏"
  },
  {
    "id": "794ec8cb-8dec-48ad-ae85-e59bc7b0d4f1",
    "title": "樗翁朱安叔下省",
    "paragraphs": "真儒方进用，春榜又遗贤。时屈道终在，才高人共怜。休疑考官眼，且结作诗缘。桃李东风外，身闲却是仙。",
    "author": "李龏"
  },
  {
    "id": "fe4b00f6-0255-402a-8e0a-708d8b52eed0",
    "title": "凭栏呈刘季良",
    "paragraphs": "傲贫成白首，万事不相关。有病身元嬾，无官心更閒。红尘抛永日，黄叶换秋山。欲识冥冥意，孤鸿夕照间。",
    "author": "李龏"
  },
  {
    "id": "719b7dc1-4ddb-4df0-a5f6-6de345b0f4a9",
    "title": "道院春日",
    "paragraphs": "褰帘捲竹房，僧去罢焚香。湿树流残雪，疏篱挂夕阳。花迟春意静，苔密冻痕光。野水盈愁望，寻巢燕已忙。",
    "author": "李龏"
  },
  {
    "id": "0cf7a24e-579d-447d-8097-03dbff53101f",
    "title": "刈田",
    "paragraphs": "刈田秋雨外，孤屿集罛师。红树笼斜照，青篙网细丝。钟殷山麓寺，灯淡野塘祠。一片凫鹥水，羞来鑑白髭。",
    "author": "李龏"
  },
  {
    "id": "14d2c3f9-e68a-4945-8daa-7dd002b2b870",
    "title": "送赵子真尉进贤",
    "paragraphs": "王孙为一尉，古邑近西山。梅福仙名在，此官非等閒。水程蟂孽后，野店鼠逃间。未必须三考，应持鹗表还。",
    "author": "李龏"
  },
  {
    "id": "0f1b23f3-afc6-4f65-bd63-3c9236fb3476",
    "title": "送赵子真赴信州司户",
    "paragraphs": "鸣铎临征路，信州非路程。官曹有名胜，版赋足修明。地富饶银母，山清韫水精。贫交以贫累，不得伴君行。",
    "author": "李龏"
  },
  {
    "id": "5015d3a1-fb44-491b-b8ec-4b103e8d4f00",
    "title": "贻赵司户",
    "paragraphs": "同往争名地，回头二十年。君今官幕府，我费客游钱。夜雨梨花店，春风柳絮船。浇情一尊酒，逢在冶亭边。",
    "author": "李龏"
  },
  {
    "id": "36a803b4-ffc6-4f72-8d4d-f099d7ff4aa3",
    "title": "九衢  其一",
    "paragraphs": "九衢名利路，日有是非尘。所以隠沦客，栖于寂寞滨。秋声飞野柳，凉色弄溪苹。赢得身心净，人间不媿人。",
    "author": "李龏"
  },
  {
    "id": "4601a54e-717a-433b-8046-b7b17f16f6a2",
    "title": "九衢  其二",
    "paragraphs": "小窗临竹地，借住半年过。枕上感秋事，月中闻棹歌。青山无力买，白发有痕多。那得成渔计，江村自养和。",
    "author": "李龏"
  },
  {
    "id": "23a56f85-f249-4421-9bc5-c44fad016876",
    "title": "张约啸巖书院",
    "paragraphs": "雅调背时流，月分吟外秋。墨研青嶂石，茶泛碧霞瓯。果熟猿难唤，松寒鹿自游。风前横一笛，不必更登楼。",
    "author": "李龏"
  },
  {
    "id": "55630bb4-cede-42c6-a487-137d9267fb8b",
    "title": "看桃偶集僧舍",
    "paragraphs": "看桃临水寺，幽会得文襟。移石分花坐，含毫对酒吟。日斜幡影倒，风断磬声沉。人散清溪暮，鶑啼出柳林。",
    "author": "李龏"
  },
  {
    "id": "7c3f57b1-013e-41b5-ba66-81bc173d017f",
    "title": "与箬溪焕上人夜坐",
    "paragraphs": "一庵秋色里，共坐佛灯前。风引上香磬，月浮煎茗泉。袖寒沙气逼，窗迥树声悬。语罢鸦栖定，山僧入夜禅。",
    "author": "李龏"
  },
  {
    "id": "16fbe08e-9561-4c4d-9fb2-9387f01c34c3",
    "title": "送张将领",
    "paragraphs": "平生凭一箭，此去必成名。晚月催行色，秋风入别情。潮分江口镇，山拥石头城。匹马烟尘外，当开骠骑营。",
    "author": "李龏"
  },
  {
    "id": "721ddb43-f01e-48d7-a1a5-ce1ed9d1a884",
    "title": "偶饮溪寺",
    "paragraphs": "疏雨过长林，溪头日半沉。开尊成草酌，得句嚼花吟。蜗砌苔堆湿，蛛帘柳映深。倚栏秋欲暮，醉耳怯寒砧。",
    "author": "李龏"
  },
  {
    "id": "9c8c247d-edee-411d-bfc3-a2b0165c168f",
    "title": "云间赠别薛沂叔",
    "paragraphs": "水竹居成久，何因又出山。有诗悬肘后，无事在人间。短剑丹霞锓，扁舟白石间。野情元不定，遥载鹤鶵还。",
    "author": "李龏"
  },
  {
    "id": "bbbe5618-9da3-408d-bf36-5e5800c66aaa",
    "title": "梅",
    "paragraphs": "草木尽凋残，孤标独耐寒。瘦成唐杜甫，高抵汉袁安。雪里开春国，花中立将坛。年年笑红紫，翻作背时看。",
    "author": "李龏"
  },
  {
    "id": "ea4959b8-46d5-4a0e-b52e-5a1cc6ab5ee8",
    "title": "癸卯元日",
    "paragraphs": "一簷朝雨若轻尘，新历虽开未是春。著出隠衣朝太帝，送来名纸谢同人。故园有弟音书绝，要路无亲旅食贫。五十平头今日到，不堪卧病似漳滨。",
    "author": "李龏"
  },
  {
    "id": "276f7730-4156-4fa8-89e5-689d12e83669",
    "title": "送僧过建康",
    "paragraphs": "一酌离亭桑落酒，毵毵短发长愁苗。秋房已弃星居屋，晚寺应投旦过寮。歌哭尽从流水去，荣枯半逐暗尘消。江船载月敲铜斗，莫向台城问六朝。",
    "author": "李龏"
  },
  {
    "id": "d64c6950-cd09-4f56-ae29-935a65d17d95",
    "title": "倚栏",
    "paragraphs": "袅袅朱栏倚细波，绿云相对閟嵯峨。中天车驾曾擒寇，何日楼船定入河。霁柳午阴随岸远，露桃春色过墙多。黄旗适应东南运，已办箫铙几曲歌。",
    "author": "李龏"
  },
  {
    "id": "f0bd3cf6-382e-480a-b048-75efc3a390cc",
    "title": "吴下春阴",
    "paragraphs": "云揭繁阴雨乍收，吴王故国悄如秋。春光物态千年在，草色人心一样愁。香径有时迷野蝶，帆泾无处觅沙鸥。桃花欲谢清明近，两鬓霜丝感昔游。",
    "author": "李龏"
  },
  {
    "id": "a6303f34-40a7-4862-badb-6a95e316fd33",
    "title": "秋日山家",
    "paragraphs": "露华渗冷入綀袍，独坐云亭日易高。林茂不知山色减，石枯因见水痕牢。避人黑鼠窥茅栗，引子黄猨拾楮桃。野老欲论城市事，远教童稚觅香醪。",
    "author": "李龏"
  },
  {
    "id": "cb2b178f-113e-49dd-ab63-c96d018e8e36",
    "title": "水轩遣怀",
    "paragraphs": "漠漠风烟滃绿阴，小轩多是暗愁侵。逗明月落杜鹃叫，向晚雨寒蚯蚓吟。一镜自知添鹤发，五湖谁解食鱼心。带春应有馀花在，吴苑荒残不可寻。",
    "author": "李龏"
  },
  {
    "id": "9c577f1a-3582-4266-bf45-657d585cc9ad",
    "title": "古项王祠",
    "paragraphs": "册帝追王事总非，残碑犹自对斜晖。庙无人到苔痕古，地有蛇盘树色肥。月暗野风吹鬼火，尘昏沙雨驳神衣。乌江渡口停骓处，今日谁知作钓矶。",
    "author": "李龏"
  },
  {
    "id": "2c620f04-b02c-4048-bbbb-4fe61e87bc2b",
    "title": "退将",
    "paragraphs": "自惭战阵未曾亲，便待归田养幸身。随仗马闲秋骨瘦，打毬单散晓眉嚬。游边尚忆擒虓将，画阁何堪作老臣。昨日望春门外过，铁鞭惆怅暗生尘。",
    "author": "李龏"
  },
  {
    "id": "3e800398-b281-465a-8a80-eed4cd48bef3",
    "title": "偶憩破寺",
    "paragraphs": "当轩水渍一池苔，竟日无人见客来。飞鸟忽从花下出，游僧恰自雨中回。半边枯树雷烧破，几段残碑雪冻开。檀施只今何处在，金容冷对石炉灰。",
    "author": "李龏"
  },
  {
    "id": "f1a864a2-2c07-4dee-8af9-f8aa718ccb22",
    "title": "秋初漫吟",
    "paragraphs": "吟肠悽断月苍苍，促织声中露未凉。高挂酒经缘抱病，閒看药录为参方。久要兄弟书皆绝，旋雇奴童住不常。拟续逐贫扬子赋，笔黏尘网砚池荒。",
    "author": "李龏"
  },
  {
    "id": "0102215e-7aba-46dc-ad6c-02a9341aae70",
    "title": "弔松山曹可择",
    "paragraphs": "供奉芸籤内殿间，身清不愧是卑官。带残敕号縚应断，吟出新诗板未刊。妾引哀歌秋烛暝，客收闲迹晓松寒。端平才子如君者，免死江湖把钓竿。",
    "author": "李龏"
  },
  {
    "id": "710c00a0-0416-4971-b09f-0f4510c73598",
    "title": "喜宥寺梅屋",
    "paragraphs": "幽幽一屋巧藏春，花匠何曾动斧斤。逐朵似裁霜汉月，满椽如架石桥云。繁花绰有苔钱赁，清梦那无蝶羽分。欠得玉人相共住，金樽檀板送斜曛。",
    "author": "李龏"
  },
  {
    "id": "ad64155c-ca9b-4d9c-966b-7e75710c9ce3",
    "title": "秋晓闻鹤唳",
    "paragraphs": "角断钟残月尚明，谁家霜鹤唳苹汀。空簷竹上滴寒露，野水城边沉晓星。清带离情穿碧户，远将秋思入苍冥。往年礼谒茅司命，曾记昇元顶上听。",
    "author": "李龏"
  },
  {
    "id": "c8642857-b78e-4527-b1b9-007f711ba58e",
    "title": "夜归",
    "paragraphs": "风急漏声断，月斜人影长。残灯收短市，鸳瓦已凝霜。",
    "author": "李龏"
  },
  {
    "id": "ef774e1a-6e1f-4554-b46c-4afe5c41aa50",
    "title": "咏老桐",
    "paragraphs": "枯心不作花，仪凤那采取。何当被朱弦，赍身大晟府。",
    "author": "李龏"
  },
  {
    "id": "02f134a0-812c-4b5e-9b06-3c5f2160f1a1",
    "title": "赠舟上人",
    "paragraphs": "放浪诗骚外，尘心鍊到空。白云开夜观，海月冷松风。",
    "author": "李龏"
  },
  {
    "id": "8f1357c0-a9c7-47cf-82f7-8889f205555f",
    "title": "倚楼",
    "paragraphs": "客意入灯篝，无诗过一秋。角声吹雨断，人在截云楼。",
    "author": "李龏"
  },
  {
    "id": "e02a5ac2-a973-4593-8c7b-b01d5e2cbbc7",
    "title": "山崦早梅",
    "paragraphs": "晴逼寒笆春满邻，汉奁芳额渐轻匀。东风未放全消息，雨萼愁香不见人。",
    "author": "李龏"
  },
  {
    "id": "1f554dc5-f05d-43f8-a89d-0b19c4622b60",
    "title": "留别范可叔",
    "paragraphs": "吴臯一水几番行，鸥鹭相逢眼亦青。一别隔年头白尽，离歌今日不须听。",
    "author": "李龏"
  },
  {
    "id": "ae6fc7a1-04f7-43e9-881a-c1e0d2b153ed",
    "title": "渔父引",
    "paragraphs": "渔伴归来语笑喧，尽携筒罩醉云根。自从城里鱼增税，船在江村不入门。",
    "author": "李龏"
  },
  {
    "id": "a20e2f64-6cba-4595-992d-779fa8b208f0",
    "title": "代赠牧马将",
    "paragraphs": "草枯水冷马添臕，箭放鸣髇不射鵰。塞北又传烽火动，冠军人望霍票姚。",
    "author": "李龏"
  },
  {
    "id": "d6d16503-69ad-41af-9767-a72684dfe958",
    "title": "寒食日",
    "paragraphs": "读尽唐人寒食诗，人于此日重伤悲。如今裹饭吴中俗，可是相沿为子推。",
    "author": "李龏"
  },
  {
    "id": "6b37cf8f-893f-472a-9792-b536a7aa061c",
    "title": "楚宫秋怨",
    "paragraphs": "水殿芙蓉拆锦苞，暮簷小网集蟏蛸。射麋人醉秋江畔，风罥尘丝落燕巢。",
    "author": "李龏"
  },
  {
    "id": "4651c81b-05d5-4e36-a924-43992c1e23d2",
    "title": "张氏池亭饮归",
    "paragraphs": "金荷杯冷酒醺醺，重费残花一夜春。横玉声干桃叶渡，断云空惹舞靴尘。",
    "author": "李龏"
  },
  {
    "id": "def5455e-e34c-42bd-850b-4ec0c9e5a200",
    "title": "淳祐辛丑元日",
    "paragraphs": "滴酒焚香把笔熏，未书名纸谒朱门。对天大写宜春字，先与孤寒忏宿根。",
    "author": "李龏"
  },
  {
    "id": "d953bcfe-63d4-489c-b110-615b3865ff00",
    "title": "杜鹃",
    "paragraphs": "心声叫出思归苦，叫得春风破胆愁。江北江南皆蜀客，年来添白几人头。",
    "author": "李龏"
  },
  {
    "id": "a23ccf5b-b01f-420b-9bbb-8fb183d25db0",
    "title": "一片",
    "paragraphs": "一片青萝络纬啼，星稀月没未闻鸡。数声柔艣斜窗外，彷彿风光罨画溪。",
    "author": "李龏"
  },
  {
    "id": "a900baad-ec41-4932-a854-e96f1145862e",
    "title": "僧去",
    "paragraphs": "僧去焚香白昼空，客窗斜掩楝花风。黄鹂舌结春归尽，烟雨满林闻郭公。",
    "author": "李龏"
  },
  {
    "id": "e27d84e5-de7b-4356-9483-bc911d4f5e78",
    "title": "闲倚",
    "paragraphs": "春风楼外白云堆，壁上尘昏雨后苔。倚尽夕阳窗欲掩，小风犹抱落花来。",
    "author": "李龏"
  },
  {
    "id": "5a9c22df-633a-4440-8d19-5282a63f8626",
    "title": "送高可久游越",
    "paragraphs": "东风大扇九区春，吴下吟人发广津。欲上会稽探禹穴，桃花和雨扑离巾。",
    "author": "李龏"
  },
  {
    "id": "313ccbbe-3108-4bab-a531-c329bff5b410",
    "title": "赋元秀坐主孤峰",
    "paragraphs": "一峰峭立俯羣山，下有僧居一体閒。收拾春烟与秋雨，年年曾在碧苔间。",
    "author": "李龏"
  },
  {
    "id": "0af8cb0c-69f2-4f0b-bf94-6cc2c84cff07",
    "title": "文式上人月溪",
    "paragraphs": "菰蒲声里著禅扃，一派蟾光画不成。试看世人心似火，何时得此定中清。",
    "author": "李龏"
  },
  {
    "id": "bbbd4e3a-3819-4e66-bfca-b552b20e7c4a",
    "title": "晓起",
    "paragraphs": "萧城一雨夜迷迷，闻道春流已满溪。漉秃隔墙乌桕树，晓来犹有乱鸦栖。",
    "author": "李龏"
  },
  {
    "id": "46628a53-e380-45f5-8ed5-09da386e130c",
    "title": "春晚呈节斋赵大资二首  其一",
    "paragraphs": "韶光似酒著人浓，池馆春残柳絮风。花不耐愁春自去，鶑声全在绿阴中。",
    "author": "李龏"
  },
  {
    "id": "f2c973bf-f1c4-4228-959f-587c5f91800c",
    "title": "春晚呈节斋赵大资二首  其二",
    "paragraphs": "宿云惹雨腻如尘，湿尽蔷薇一片春。鶗鴂恰鸣胡蝶嬾，轸香惟恼扈芳人。",
    "author": "李龏"
  },
  {
    "id": "7efce267-0e79-4c64-8b65-4a57e5adc143",
    "title": "蟋蟀",
    "paragraphs": "朱栏碧户绿莎边，挑入雕笼合自怜。应是不知悽楚意，癡儿争把鬭金钱。",
    "author": "李龏"
  },
  {
    "id": "9b3489ed-8430-4b8e-a8bb-a618da350cb1",
    "title": "月林为僧甫赋",
    "paragraphs": "筛金镂玉影飕飕，一片松杉不断头。钟梵声残寒汐外，石床常拥四时秋。",
    "author": "李龏"
  },
  {
    "id": "bff0d270-3014-4ff4-ab83-798e9d86ddaf",
    "title": "送超上人过灵隠",
    "paragraphs": "斗边一塔冷浮光，九里松风揭寺香。君去正当春雨动，雪花消尽石兰芳。",
    "author": "李龏"
  },
  {
    "id": "81333135-4759-4dbf-8606-6beaadbf2739",
    "title": "赠僧某",
    "paragraphs": "曾见升坛落发时，伽黎衣冷影离离。少年同队修禅者，秋水莲中玉一枝。",
    "author": "李龏"
  },
  {
    "id": "b5c94bc3-ae7b-4928-829d-222016255b96",
    "title": "赠僧演若海",
    "paragraphs": "禅心静寄十三徽，流水知音举世稀。自爱声空弦绝处，满天明月鹤孤飞。",
    "author": "李龏"
  },
  {
    "id": "38d1b3d5-ca85-4e26-a8ee-011ce16587fa",
    "title": "敬酬芳庭植讲师",
    "paragraphs": "一卷新诗写众芳，碧云裹出白云乡。小溪秋水苹花外，良慰孤吟老夕阳。",
    "author": "李龏"
  },
  {
    "id": "27350d72-46de-41e3-b4b7-9f21dd6b7e17",
    "title": "送中巖立上人还臯亭山",
    "paragraphs": "少年如玉在缁林，此去臯亭落叶深。寺近海门潮上处，水中孤月是禅心。",
    "author": "李龏"
  },
  {
    "id": "989413c2-9d6c-45c5-9538-bb922b3abd20",
    "title": "送观物初禅师退院后归灵隠",
    "paragraphs": "击残涂毒抖衣尘，便挂轻帆破浅春。后夜冷泉池上看，白云明月是閒身。",
    "author": "李龏"
  },
  {
    "id": "6928328d-ed76-460e-b08b-d74a014cc363",
    "title": "与箬溪焕上人夜坐",
    "paragraphs": "菱窠柿叶满秋池，彷彿樵歌在翠微。隔寺晚钟声欲断，蒲葵树底一僧归。",
    "author": "李龏"
  },
  {
    "id": "25e2d395-4ce4-4965-b266-71b1297b2920",
    "title": "春晓",
    "paragraphs": "竹西窗上月痕斜，雨歇春城叫乱蛙。睡眼未醒人在梦，断云流水隔桃花。",
    "author": "李龏"
  },
  {
    "id": "86eb0669-dd41-4518-9ade-8d14f938366f",
    "title": "杂感",
    "paragraphs": "五尺长琴被独弦，大音浊世没人传。一声弹入碧空去，三十六峰收紫烟。",
    "author": "李龏"
  },
  {
    "id": "2300299f-2199-4459-9b8b-f199d3cbde8e",
    "title": "题吴兴岘山寺",
    "paragraphs": "雨馀山态活如云，过午钟閒寺影昏。寂寞春风荒草里，野僧惟主一漥尊。",
    "author": "李龏"
  },
  {
    "id": "50ceea43-ec98-4e64-a9b6-e22074c5052f",
    "title": "车塘晚归",
    "paragraphs": "寒云无影雁寥寥，如雪冰沙沍野桥。木末夕阳未收尽，江风吹合欲回潮。",
    "author": "李龏"
  },
  {
    "id": "c0b10e79-1696-4217-8d92-3cd728f991d5",
    "title": "宝觉寺晚归",
    "paragraphs": "半幅新霞渔舍外，一梳残月鹊巢边。近城几树官桥柳，系尽姑苏过客船。",
    "author": "李龏"
  },
  {
    "id": "ebe72ec8-68ba-4941-a5c1-57e89ddc8664",
    "title": "秋日题慈感寺",
    "paragraphs": "老柏惊秋子徧庭，寺深云冷屋如冰。九旬夏满僧归尽，闲却虚堂照讲灯。",
    "author": "李龏"
  },
  {
    "id": "3bba854e-b451-4c19-bc00-4c4a5ad58285",
    "title": "桂花",
    "paragraphs": "西风屑碎几籝金，幻与清香赛水沉。吹入淮王招隠树，箇中缘有辟尘心。",
    "author": "李龏"
  },
  {
    "id": "da929873-2d8b-4b84-9225-fa49b83c6476",
    "title": "山庵",
    "paragraphs": "花梨架子定花瓶，一朵红梅对忏灯。贾岛佛前修夜课，卧冰庵主是诗僧。",
    "author": "李龏"
  },
  {
    "id": "2c70fa9f-51eb-4a7e-8d4b-0070a296fa6e",
    "title": "溪滨晚作",
    "paragraphs": "渺渺斜阳下翠微，纷纷黄叶徧苔矶。青楼箫鼓西风外，几箇霜鸿一字飞。",
    "author": "李龏"
  },
  {
    "id": "6efbb628-01ae-4a19-ad9b-f3d12b5ca90f",
    "title": "约客不至",
    "paragraphs": "昨朝新得剡山茶，有约煎尝对晚霞。月上湘帘人不至，一池春水落桐花。",
    "author": "李龏"
  },
  {
    "id": "ea9a063c-eb01-45a0-8992-d198445e70f5",
    "title": "瑞光寺",
    "paragraphs": "藓剥春痕土燥斑，下堂僧散午钟閒。寺门半掩东风急，尘捲空廊二十间。",
    "author": "李龏"
  },
  {
    "id": "fada0dbd-b94e-4cc0-99bb-40c5dab034e4",
    "title": "送人南海钤兵",
    "paragraphs": "伏波箫鼓按蛮军，马首红旂燕尾分。海水如今平似掌，楼船夜夜锁闲云。",
    "author": "李龏"
  },
  {
    "id": "3327d5d8-f25a-4acc-bff2-7cb64ce68a53",
    "title": "赋教授允济云心",
    "paragraphs": "山川融结气絪缊，舒卷油油一大钧。今古此心谁会得，竹林中有卧龙人。",
    "author": "李龏"
  },
  {
    "id": "b4614848-35ab-49ff-94d5-9c774677aa26",
    "title": "题吴兴弁山黄龙洞",
    "paragraphs": "巨灵穴此顽冥石，应在干坤初定时。不是黄龙曾出见，洞藏山底竟谁知。",
    "author": "李龏"
  },
  {
    "id": "2c4c57d2-7316-4ff5-b7cd-8f1eda680b0f",
    "title": "杨妃看牡丹图",
    "paragraphs": "花上轻留一捻红，阿环无语对春风。金舆欲度沉香月，犹在霓裳半醉中。",
    "author": "李龏"
  },
  {
    "id": "d983bd09-e0ce-4dfc-a52e-0b9c5a537406",
    "title": "游枫桥寺",
    "paragraphs": "吴王旧迹水烟移，几度孤舟此别离。今日来游故人尽，稻花风里乱蝉悲。",
    "author": "李龏"
  },
  {
    "id": "0146172e-cf42-4ad9-9056-70ac44e51d26",
    "title": "衣上酒痕",
    "paragraphs": "江令宅边萧帝寺，桃花曾借客温存。湘罗袄上经年酒，错被人疑作泪痕。",
    "author": "李龏"
  },
  {
    "id": "3ad9b9be-6741-4387-b1e7-55bcc697be76",
    "title": "和樵父词",
    "paragraphs": "山深猿鸟久忘年，茅屋风吹夜见天。莫问荆妻生计事，一枝樵斧酒炉边。",
    "author": "李龏"
  },
  {
    "id": "e3185b5e-593f-43a9-9e38-5c91892ae09e",
    "title": "怀永丰宰阮允齐",
    "paragraphs": "吉阳烟水几千里，一纸閒书失断鸿。裘葛相催惊老耳，井边桐叶又秋风。",
    "author": "李龏"
  },
  {
    "id": "b200e141-5fe7-4b1f-8f75-0ecc589ea1d8",
    "title": "馆娃宫",
    "paragraphs": "一夜娃宫有战尘，玉笄羞见苎萝春。浣纱前日东家女，莫信亡吴是妾身。",
    "author": "李龏"
  },
  {
    "id": "ed505925-e88e-4c82-92c2-5da5e99242a8",
    "title": "赋江西隆上人瘦巖",
    "paragraphs": "巉巉一穴嵌空石，不是人间饭颗山。钟鼓声中有吟者，独甘于此寄清孱。",
    "author": "李龏"
  },
  {
    "id": "1d71e2c1-f54a-4d4d-8d59-895b5eee3d17",
    "title": "渔父",
    "paragraphs": "岁俭何曾敢吃浆，早于世路似忘羊。桃花饭有秦人味，不染膏粱脂腻香。",
    "author": "李龏"
  },
  {
    "id": "c47ef15a-2659-4909-856b-29b3464738e9",
    "title": "赠僧",
    "paragraphs": "坐夏灵巖又欲回，庵扉闻枕蠡塘开。经房不锁书櫺坏，几点浮萤照绿苔。",
    "author": "李龏"
  },
  {
    "id": "68e0647a-92c2-42e8-9140-05c7a221b6a3",
    "title": "送虚舟立上人还天竺",
    "paragraphs": "残雪初干溪水滑，梅花狼借桃花发。灵山僧去虚舟，满棹晴云带新月。",
    "author": "李龏"
  },
  {
    "id": "cb01a2bf-8655-47d2-8f88-15e589c5965c",
    "title": "答僧秋蓬",
    "paragraphs": "卖菱人散日衔山，一纸诗来鹿苑间。料得短篷秋泛处，荻花菰叶两斓斑。",
    "author": "李龏"
  },
  {
    "id": "2bf4aa67-2ea8-4eb6-99eb-54592fc21fa3",
    "title": "寄云泉颐上人",
    "paragraphs": "溪房夜掩白云层，酬唱诗筒系海藤。花落煮茶窗外石，一航春雨隔吟灯。",
    "author": "李龏"
  },
  {
    "id": "13992fb8-6e54-4058-981b-0816ea202cbe",
    "title": "寄浄慈寺修上人",
    "paragraphs": "尘海翩翩猎梵衣，何如苹末看斜晖。几回行到言诗处，水寺秋云毷氉飞。",
    "author": "李龏"
  },
  {
    "id": "56fb2c5b-35d8-49e6-bd29-55190d4531a9",
    "title": "赋僧壬枕流",
    "paragraphs": "床头涧水响泠泠，床上幽閒自曲肱。莫放饮牛人洗耳，恐沾尘污石龛灯。",
    "author": "李龏"
  },
  {
    "id": "57740fda-069c-45d6-aa10-8b24a3630e8c",
    "title": "送信座主过天竺寺",
    "paragraphs": "九里松边鹫岭头，松声长带白云秋。梵筵多有吟僧在，须认诗中第一流。",
    "author": "李龏"
  },
  {
    "id": "e52fd88e-7b17-48b7-869b-e157f5a7d2e3",
    "title": "僧游鄂渚因赠",
    "paragraphs": "夏口云边有远期，杖藤行李只军持。六朝文物今无几，为看头陀寺里碑。",
    "author": "李龏"
  },
  {
    "id": "f251e71f-5d5e-45df-b32a-bba82e39b85b",
    "title": "木芙蓉",
    "paragraphs": "懊恼春红不受赊，一枝枝似一团霞。玉霄露重秋烟冷，唐突西风是此花。",
    "author": "李龏"
  },
  {
    "id": "e7b6d1d7-3557-4a7c-a039-853cf0596511",
    "title": "晚香赠秦奎",
    "paragraphs": "风肃霜严草木凋，一花半叶不相饶。骚人受用秋英处，探得天家别一条。",
    "author": "李龏"
  },
  {
    "id": "fa9112e4-9c43-45f1-8563-47e94020d7ef",
    "title": "春日杂题三首  其一",
    "paragraphs": "昨朝飞雪又朝晴，怕踏苔花损石稜。三丈日高簷影转，卧闻残水滴春冰。",
    "author": "李龏"
  },
  {
    "id": "a87055ee-6c86-45b1-9016-98e64f9b86ee",
    "title": "春日杂题三首  其二",
    "paragraphs": "碧荠抽条土力松，春雷犹自蛰黄龙。上清道士归寻药，一笛吹云入弁峰。",
    "author": "李龏"
  },
  {
    "id": "356d8cef-82bb-4b17-bd58-8b38acb6cd8c",
    "title": "春日杂题三首  其三",
    "paragraphs": "手撚蔷薇一凭栏，一年春事欲题难。惊鸿掠尽碧云去，雨匝苹洲生暮寒。",
    "author": "李龏"
  },
  {
    "id": "82a67a40-af6c-43db-966c-2a6954c7cbd9",
    "title": "水仙花",
    "paragraphs": "袜罗尘冷不胜嚬，更向东风占尽春。三十六湾明月下，女冠逢著谪仙人。",
    "author": "李龏"
  },
  {
    "id": "f43eabc3-1d57-406a-8be9-7b43a2579c09",
    "title": "唐室",
    "paragraphs": "唐室艰难势莫任，匡君奏议抵金鍼。塑人塑得先生貌，难塑当时一片心。",
    "author": "李龏"
  },
  {
    "id": "4e4fa1bf-45ce-456e-be89-2e53a6917ce1",
    "title": "小隠园诗",
    "paragraphs": "衮衣一返上清槎，五十年间在咄嗟。夜鹤不归猿亦死，一丘明月冷梅花。",
    "author": "李龏"
  },
  {
    "id": "7af1139f-9607-4a3b-87af-01934b13e664",
    "title": "栀子花",
    "paragraphs": "小树深丛绚绿华，辟邪香冷玉无瑕。薰风只是能奇绝，疑是经春大雪花。",
    "author": "李龏"
  },
  {
    "id": "ada25a9f-ce83-47bf-8f1c-590489a17571",
    "title": "浙西宪台夏夜听雪江徐天民琴",
    "paragraphs": "火天月满绣衣庭，秋思从君指下生。莫怪老怀眠不得，七弦弹出蟹行声。",
    "author": "李龏"
  },
  {
    "id": "c7b90955-db10-42e3-924e-108224a4c4be",
    "title": "赠僧廉清外",
    "paragraphs": "拉搭袈裟断带裙，持心不背释伽文。风涵秋水霜涵月，多少浮僧妬杀君。",
    "author": "李龏"
  },
  {
    "id": "bdc7138c-7c7f-4fa8-a273-98e169b31443",
    "title": "送亨坐主往天竺",
    "paragraphs": "云笈遥携智者书，要寻初地作工夫。灵山忏主堂前草，试看春痕几遍枯。",
    "author": "李龏"
  },
  {
    "id": "1f9106ac-7753-4fcd-86c1-d0a8453f6755",
    "title": "梅花集句  其一",
    "paragraphs": "蟾精雪魄孕灵荄，逐朵檀心巧胜裁。要比春工高一著，凌寒先伴六花开。",
    "author": "李龏"
  },
  {
    "id": "8ba203cf-afb2-4a23-ae91-8343ca0b9fc5",
    "title": "梅花集句  其二",
    "paragraphs": "封植何人考厥初，一枝价直万琼琚。未央宫里三千女，捲上朱帘总不如。",
    "author": "李龏"
  },
  {
    "id": "df401bb1-c1ec-44ea-bd84-de942b05c83b",
    "title": "梅花集句  其三",
    "paragraphs": "冰姿元住藐姑山，一落风尘即厚颜。寄语清香少愁结，春光不度玉门关。",
    "author": "李龏"
  },
  {
    "id": "20770c2b-4cf0-4c23-8bb1-1c9ffee08173",
    "title": "梅花集句  其四",
    "paragraphs": "粉容冰艳玉玲珑，此外评花四海空。可惜国香天不管，吹开吹落任东风。",
    "author": "李龏"
  },
  {
    "id": "89fcb21a-a608-4503-a33b-37b334fd26e4",
    "title": "梅花集句  其五",
    "paragraphs": "霜晴十月玉谿村，占尽风情向小园。采石浪寒青冢暗，是谁招此断肠魂。",
    "author": "李龏"
  },
  {
    "id": "83774cf7-826a-4f88-b560-7e72b7450d15",
    "title": "梅花集句  其六",
    "paragraphs": "山屐经过满迳踪，高枝千岁对孤峰。女冠夜觅香来处，须拨白云三四重。",
    "author": "李龏"
  },
  {
    "id": "8e3a1923-d8ea-445a-8cc6-8a838aa6b592",
    "title": "梅花集句  其七",
    "paragraphs": "本是离骚国里人，更无人为作招魂。谁家玉笛吹春怨，占断孤山水月村。",
    "author": "李龏"
  },
  {
    "id": "33b484eb-165b-43f1-b528-ecc8b764bc67",
    "title": "梅花集句  其八",
    "paragraphs": "独上西楼四望赊，玉林琼树影交加。春风也解嫌萧索，借发明年最早花。",
    "author": "李龏"
  },
  {
    "id": "2b755e41-6825-434f-a611-364aabfc80db",
    "title": "梅花集句  其九",
    "paragraphs": "冰壶骨相自清臞，流落荒郊道转孤。正是花中巢许辈，风标高古汉唐无。",
    "author": "李龏"
  },
  {
    "id": "f91bffbe-2922-4b3f-b02d-941b43c99960",
    "title": "梅花集句  其一○",
    "paragraphs": "东君借与好风光，穷巷无人亦自芳。谁念故都花落尽，客愁春恨两茫茫。",
    "author": "李龏"
  },
  {
    "id": "93c69ca3-87d2-493b-a567-df89ea95cc8d",
    "title": "梅花集句  其一一",
    "paragraphs": "无热天中第一仙，幽姿高韵独萧然。画图省识春风面，莫遣孤芳老涧边。",
    "author": "李龏"
  },
  {
    "id": "e049a9d1-c0f5-490f-a45b-c399891ad071",
    "title": "梅花集句  其一二",
    "paragraphs": "南园北园花满风，南枝与客两飘蓬。平生一点调元意，都在吟情句眼中。",
    "author": "李龏"
  },
  {
    "id": "d733a57a-14a5-4ac1-a5f1-bf5343102dea",
    "title": "梅花集句  其一三",
    "paragraphs": "醉倚东风不自持，清香谁许比荼蘼。南枝向我浑如昨，燕未归来蝶未知。",
    "author": "李龏"
  },
  {
    "id": "b0b90bf1-fd5d-4a55-9fa9-35154d4eaebd",
    "title": "梅花集句  其一四",
    "paragraphs": "琳琅触目路人惊，上有黄鹂深树鸣。唤起一声肠断处，枝头时见子初成。",
    "author": "李龏"
  },
  {
    "id": "cadf33e3-59cb-402e-9221-111e9386051c",
    "title": "梅花集句  其一五",
    "paragraphs": "倾国倾城岂在人，人间只有此花新。冰霜过了翩然去，万紫千红各占春。",
    "author": "李龏"
  },
  {
    "id": "d7bfbe93-ac41-4689-a502-1361d1180df0",
    "title": "梅花集句  其一六",
    "paragraphs": "茅屋萧然野水东，扫窗映竹见玲珑。城中桃李休相笑，岂待世间桃李风。",
    "author": "李龏"
  },
  {
    "id": "344c8d32-7f2e-4c32-9ea6-2f9e4e68fae4",
    "title": "梅花集句  其一七",
    "paragraphs": "孤舟江上畏春寒，故国烟花想已残。沉醉不愁归路远，凭君传语报平安。",
    "author": "李龏"
  },
  {
    "id": "8e7fbce0-6084-44f0-8047-8bfb4f729cdf",
    "title": "梅花集句  其一八",
    "paragraphs": "不拟寒山不广骚，春风藜杖起诗豪。霜鸿入夜惊还止，人立梅花月正高。",
    "author": "李龏"
  },
  {
    "id": "9bbe9004-fe8b-4195-994d-335f890df9fb",
    "title": "梅花集句  其一九",
    "paragraphs": "栗里先生花夹门，且寻诗社著诗勳。莫嫌春浅花房小，春在枝头已十分。",
    "author": "李龏"
  },
  {
    "id": "68c36e72-14b8-45e4-af0c-88ecf43637a4",
    "title": "梅花集句  其二○",
    "paragraphs": "月会深情借艳开，相逢月下是瑶台。断崖绝壑元无主，嫁与春风不用媒。",
    "author": "李龏"
  },
  {
    "id": "aee46b28-b68d-4867-a299-e96b89fd20b5",
    "title": "梅花集句  其二一",
    "paragraphs": "驿迥村幽客路微，今朝楚树发南枝。重门深锁无寻处，故斸云根带藓移。",
    "author": "李龏"
  },
  {
    "id": "d0d74cc5-8883-4c63-ba21-3780fa1c24fa",
    "title": "梅花集句  其二二",
    "paragraphs": "携手城南忆旧游，故人行役向边州。冰肌自是生来瘦，不识人间离别愁。",
    "author": "李龏"
  },
  {
    "id": "45dab746-fdce-473b-bbff-a2767ff88ccb",
    "title": "梅花集句  其二三",
    "paragraphs": "病与西湖绝半年，一春长费买花钱。诗怀自笑多尘土，犹恐春阴咽管絃。",
    "author": "李龏"
  },
  {
    "id": "c22193ab-e793-4dc4-8072-b74072713cd0",
    "title": "梅花集句  其二四",
    "paragraphs": "上苑年年占物华，东湖同住水云家。莫言春度芳菲尽，闲闭春风看落花。",
    "author": "李龏"
  },
  {
    "id": "7e715f5e-7a06-4341-bbc7-909f3cc31267",
    "title": "梅花集句  其二五",
    "paragraphs": "空倚梅花说住山，他乡风景亦相关。北窗人物羲皇上，身与浮云处处闲。",
    "author": "李龏"
  },
  {
    "id": "963bab69-797e-4af3-9ce5-6981f94f1073",
    "title": "梅花集句  其二六",
    "paragraphs": "一方明月可中庭，坐见年芳忆帝京。宿客尽眠眠不得，半山寒色与春争。",
    "author": "李龏"
  },
  {
    "id": "3f2848be-74b0-4677-acba-8857708a4aa3",
    "title": "梅花集句  其二七",
    "paragraphs": "五陵春色泛花枝，春半如秋意转迷。细雨湿衣看不见，千行珠泪滴为泥。",
    "author": "李龏"
  },
  {
    "id": "8f6de5fb-3da7-4da7-a0a1-6fc38a7700b8",
    "title": "梅花集句  其二八",
    "paragraphs": "闰月今年春意赊，年光误客转思家。夜来有梦登归路，侵岸疏梅已放花。",
    "author": "李龏"
  },
  {
    "id": "7faae581-37b4-408e-a198-718fffd3af43",
    "title": "梅花集句  其二九",
    "paragraphs": "不论朝暮带轻烟，错向春风恨杜鹃。杨柳枝头风料峭，为君醉倒烛花前。",
    "author": "李龏"
  },
  {
    "id": "797e5060-1c17-4855-81ad-6cac1f43e50d",
    "title": "梅花集句  其三○",
    "paragraphs": "天与芳时岂待催，高楼晓见一花开。夜来省得曾闻处，香驾寒云入酒杯。",
    "author": "李龏"
  },
  {
    "id": "501f9f1d-3094-491d-91a4-9d5fed30e93a",
    "title": "梅花集句  其三一",
    "paragraphs": "青帝来时值晚芳，有时经雨乍凄凉。玉笙声里鸾空怨，细嚼花须味亦长。",
    "author": "李龏"
  },
  {
    "id": "4e44c9e9-425a-40b9-85c2-45892659bd27",
    "title": "梅花集句  其三二",
    "paragraphs": "洞天谁道却归难，浩思蓝山玉彩寒。常是腊前欺雪色，等闲莫遣俗人看。",
    "author": "李龏"
  },
  {
    "id": "50e4beed-fad2-4f67-8857-7a6a9dd13dd3",
    "title": "梅花集句  其三三",
    "paragraphs": "自是春愁正断魂，半缘修道半缘君。孤城吹角猿相应，遥结芳心向碧云。",
    "author": "李龏"
  },
  {
    "id": "fe09ec5d-aab6-447c-a0be-bee3cd32c309",
    "title": "梅花集句  其三四",
    "paragraphs": "小桥分路入青苔，冰萼琼华次第开。欲识春风最奇处，空林月落始应回。",
    "author": "李龏"
  },
  {
    "id": "1f9c4bec-4905-4646-9619-1bc1e6a65f76",
    "title": "梅花集句  其三五",
    "paragraphs": "玉笛谁家叫落梅，夜来春病不胜怀。傍人未必知心事，惟有君恩白燕钗。",
    "author": "李龏"
  },
  {
    "id": "7d501dee-fb73-488f-a22a-a85c580cac4d",
    "title": "梅花集句  其三六",
    "paragraphs": "遮莫江头柳色遮，随风好去落谁家。江春不肯留归客，马踏春泥半是花。",
    "author": "李龏"
  },
  {
    "id": "69647142-cfbb-4678-ad52-d3fb157287b7",
    "title": "梅花集句  其三七",
    "paragraphs": "听钟投宿入孤烟，旅馆寒灯照不眠。竹里江梅寒未吐，平台宾客有谁怜。",
    "author": "李龏"
  },
  {
    "id": "e0821231-8584-4311-928b-1a469fd73c0c",
    "title": "梅花集句  其三八",
    "paragraphs": "九衢风土带花香，月到枕前春梦长。天意最饶惆怅事，残花残雪尚交光。",
    "author": "李龏"
  },
  {
    "id": "f97c94b8-92f1-4110-be67-c498d285c48d",
    "title": "梅花集句  其三九",
    "paragraphs": "旧业丛台废苑东，别来二十一春风。越梅半拆轻寒里，抛掷深山乱木中。",
    "author": "李龏"
  },
  {
    "id": "35feae7c-a975-4e5e-9967-280f7e355929",
    "title": "梅花集句  其四○",
    "paragraphs": "撚玉搓琼软复圆，衣篝不用绿沉烟。自缘今日人心别，暖熨寒英只鬭先。",
    "author": "李龏"
  },
  {
    "id": "3fa3ac00-6d2e-41a8-9e6d-0a3b20bacc2b",
    "title": "梅花集句  其四一",
    "paragraphs": "隔得卢家白玉堂，蜂争粉蘂蝶分香。不随残雪埋芳草，若箇伤春向路傍。",
    "author": "李龏"
  },
  {
    "id": "d960ec25-3c87-4528-99e0-34f6ca6b58b0",
    "title": "梅花集句  其四二",
    "paragraphs": "雪径清寒蝶未知，锦囊消得探春诗。多情为我香成阵，凭仗东风分外吹。",
    "author": "李龏"
  },
  {
    "id": "dc569dab-250b-48ae-9064-ae570c2fe5b3",
    "title": "梅花集句  其四三",
    "paragraphs": "月落乌啼霜满天，江头归客木兰船。愁肠断处春何限，忍把敲吟旧竹鞭。",
    "author": "李龏"
  },
  {
    "id": "5c0657bd-76da-4c0a-9961-4ea03f343d96",
    "title": "梅花集句  其四四",
    "paragraphs": "梅花暗落岭头云，尽日出门还掩门。却见旧房阶下树，春风应自怨黄昏。",
    "author": "李龏"
  },
  {
    "id": "d8b58dac-713b-4b43-ab79-3ccb160fe58d",
    "title": "梅花集句  其四五",
    "paragraphs": "龙脊桥边住最幽，谁将小笛按梁州。年年岁岁花相似，马上多逢醉五侯。",
    "author": "李龏"
  },
  {
    "id": "43406905-7046-4bd3-b019-14be1a11ff26",
    "title": "梅花集句  其四六",
    "paragraphs": "东风不用更相催，不向东风怨未开。无限春愁莫相问，碧山明月照苍苔。",
    "author": "李龏"
  },
  {
    "id": "0ef2c63d-625b-4fd6-958f-ecd282d7bad4",
    "title": "梅花集句  其四七",
    "paragraphs": "五湖赊与一年春，幽佩仙香半夜闻。暂到人间归不得，有人传是紫阳君。",
    "author": "李龏"
  },
  {
    "id": "41efd8b4-c17a-4c66-ac38-3030c7c61271",
    "title": "梅花集句  其四八",
    "paragraphs": "残灯无焰影憧憧，人世心形两自降。借问梅花何处落，春风吹到读书窗。",
    "author": "李龏"
  },
  {
    "id": "2ce41302-eb4d-4291-883d-d8af573e6bc7",
    "title": "梅花集句  其四九",
    "paragraphs": "暗香时复过窗纱，不是桃花与李花。试问花枝何处好，病来帘外是天涯。",
    "author": "李龏"
  },
  {
    "id": "fdae2113-96f9-49a8-8622-107c86d0518e",
    "title": "梅花集句  其五○",
    "paragraphs": "一枝折尽一重新，才见吴州百草春。山路独归冲夜雪，不堪仍送故乡人。",
    "author": "李龏"
  },
  {
    "id": "56640277-513f-45ed-b5bc-dba5bbabc60b",
    "title": "梅花集句  其五一",
    "paragraphs": "尽日含毫有所思，残花应逐夜风吹。春郊雨尽多芳草，立马烦君折一枝。",
    "author": "李龏"
  },
  {
    "id": "43179fd4-e093-4de4-aea9-c84352b4bacd",
    "title": "梅花集句  其五二",
    "paragraphs": "倚竹佳人翠袖长，蔷薇花露染衣裳。一时倾倒春风意，岂是常娥月里香。",
    "author": "李龏"
  },
  {
    "id": "232a629f-9f4c-46a4-a9b0-f9a366f577b1",
    "title": "梅花集句  其五三",
    "paragraphs": "野外相逢一笑新，寒枝清槁玉粼粼。虽然未得和羹便，才道和羹便失真。",
    "author": "李龏"
  },
  {
    "id": "9d9a9132-4811-476a-8331-cb43aa4b4ec8",
    "title": "梅花集句  其五四",
    "paragraphs": "夕阳原上两三家，行不逢人只见花。正是一年春好处，春风应怪在天涯。",
    "author": "李龏"
  },
  {
    "id": "2e6e7b30-b047-4d4e-8cc3-5c7bd0b626b0",
    "title": "梅花集句  其五五",
    "paragraphs": "酥滴寒英露滴香，迎春先有好风光。落花寂寂黄昏后，疏影横斜最断肠。",
    "author": "李龏"
  },
  {
    "id": "d92f079d-6be1-403b-b463-9de2f2c428bd",
    "title": "梅花集句  其五六",
    "paragraphs": "江边身世两悠悠，遶着瑶芳看不休。月淡烟深听牧笛，冰肌销瘦为谁愁。",
    "author": "李龏"
  },
  {
    "id": "97308bdf-f449-4912-873f-f85d7731e64a",
    "title": "梅花集句  其五七",
    "paragraphs": "雪后相看意更深，摩挲拄杖过溪寻。含情似领岁寒约，料峭东风不易禁。",
    "author": "李龏"
  },
  {
    "id": "dc177173-4d31-412d-9a3d-348819d49568",
    "title": "梅花集句  其五八",
    "paragraphs": "兰替天香蜜替黄，巧如施粉妬何郎。东君若要分流品，侬是水仙鸿鴈行。",
    "author": "李龏"
  },
  {
    "id": "756e00fa-6467-460f-80fb-8ff7435f26f0",
    "title": "梅花集句  其五九",
    "paragraphs": "隔屋穿篱见一枝，幽香深谢好风吹。儿家门户重重闭，纵有春来何处知。",
    "author": "李龏"
  },
  {
    "id": "b38b3cd4-60a2-406f-b755-23e294b88f61",
    "title": "梅花集句  其六○",
    "paragraphs": "深院无人独倚门，暗香浮动月黄昏。夜寒那得穿花蝶，疑是西湖处士魂。",
    "author": "李龏"
  },
  {
    "id": "a2695eaa-346d-4271-a523-e3dae8f29926",
    "title": "梅花集句  其六一",
    "paragraphs": "出屋香梢几树花，对花今日柰天涯。秦中驿使无消息，又遣相思梦到家。",
    "author": "李龏"
  },
  {
    "id": "02cd7974-ec95-4a66-989e-35777b555f0e",
    "title": "梅花集句  其六二",
    "paragraphs": "乞得东风一杖藜，寻花觅迳忽成迷。欲知前面花多处，湖水东边凤岭西。",
    "author": "李龏"
  },
  {
    "id": "19b15b98-4e88-47b3-9aab-e7c7118c2410",
    "title": "梅花集句  其六三",
    "paragraphs": "西曹深处见春来，半欲离披半欲开。箇里愁人肠自断，暮楼寒角更相催。",
    "author": "李龏"
  },
  {
    "id": "144962ea-3dc2-4d93-af83-8ee68a8734d0",
    "title": "梅花集句  其六四",
    "paragraphs": "一树春花千万枝，恋花行步步迟迟。可怜日暮嫣香落，直似山阴雪下时。",
    "author": "李龏"
  },
  {
    "id": "886dcd5d-ae20-409e-a13f-d212bd174d57",
    "title": "梅花集句  其六五",
    "paragraphs": "瘦倚疏篁半出墙，几多深意断人肠。不如醉里风吹尽，踏作花泥透脚香。",
    "author": "李龏"
  },
  {
    "id": "c72725ed-f012-42a7-b5a8-ef01d1ceba54",
    "title": "梅花集句  其六六",
    "paragraphs": "冰棹风船雪满篷，年年长策探花功。可怜几许怀春意，尽在疏枝冷蘂中。",
    "author": "李龏"
  },
  {
    "id": "0625754a-b402-40b6-ab71-5df6ed605e2d",
    "title": "梅花集句  其六七",
    "paragraphs": "江头短树亚衡门，谁与诗人管醉魂。惆怅西湖仙去后，不堪细雨湿黄昏。",
    "author": "李龏"
  },
  {
    "id": "e2a78d6a-4c23-44c3-8349-ad571c66fcb8",
    "title": "梅花集句  其六八",
    "paragraphs": "玉树交横雪后天，月明素质自生烟。人间那得花如许，疑是蟾宫降谪仙。",
    "author": "李龏"
  },
  {
    "id": "abce3bc2-1047-4be1-bc9b-031e3c59bb57",
    "title": "梅花集句  其六九",
    "paragraphs": "浅浅池塘短短墙，眼明初识道家装。梦魂不入人间世，云雨巫山枉断肠。",
    "author": "李龏"
  },
  {
    "id": "611ce1f5-48ab-44ee-bb16-799870cbf058",
    "title": "梅花集句  其七○",
    "paragraphs": "草为床坐瓦为杯，爱著幽香未拟回。醉到花残呼马去，姚黄魏紫莫相猜。",
    "author": "李龏"
  },
  {
    "id": "eae4dc7f-ecdb-470a-9b97-b7b858feba76",
    "title": "梅花集句  其七一",
    "paragraphs": "仙衣襞积素中单，物外风尘不染颜。世上几时曾好古，孤标只合在孤山。",
    "author": "李龏"
  },
  {
    "id": "a1464d82-ee01-4134-a935-de4e8e98888c",
    "title": "梅花集句  其七二",
    "paragraphs": "玉颜知复为谁客，鶗鴂一声春事空。昨日倚栏枝上看，教人错恨五更风。",
    "author": "李龏"
  },
  {
    "id": "305d9309-ff0d-44bd-80f5-d05000f551f3",
    "title": "梅花集句  其七三",
    "paragraphs": "老去青林又一霜，折花镜里忆新粧。几回梦作花间蝶，不怕清寒嗅冷香。",
    "author": "李龏"
  },
  {
    "id": "486089ff-91f4-4067-908a-d1c6669a0bcf",
    "title": "梅花集句  其七四",
    "paragraphs": "羨君萧洒有馀清，密雪无端苦见侵。长使诗人动幽兴，平生和靖最知音。",
    "author": "李龏"
  },
  {
    "id": "17f8962c-6561-41cf-bb70-c4ce3e1144b6",
    "title": "梅花集句  其七五",
    "paragraphs": "子美诗中黄四娘，满身新裛瑞龙香。似嫌时世粧梳浅，故作无情淡淡粧。",
    "author": "李龏"
  },
  {
    "id": "613e32d3-9dee-4037-884e-02fc2f14a25c",
    "title": "梅花集句  其七六",
    "paragraphs": "阅尽冰霜念已干，秦南燕北见君难。自怜野客都无着，拈得花枝不忍看。",
    "author": "李龏"
  },
  {
    "id": "46f8370d-07a3-48a4-9f7f-0f44ae0ee63c",
    "title": "梅花集句  其七七",
    "paragraphs": "林萝深处过溪桥，眼底青山映寂寥。真态生香谁画得，一枝春瘦雪初消。",
    "author": "李龏"
  },
  {
    "id": "86ddd6d1-3808-41fc-9baa-3fc364a7c19b",
    "title": "梅花集句  其七八",
    "paragraphs": "琼酥滴滴缀斜枝，莫恨东风剪拂迟。花底自从和靖死，临流谁复赋新诗。",
    "author": "李龏"
  },
  {
    "id": "692bae28-b69e-4db7-ac96-3d0502e9eb03",
    "title": "梅花集句  其七九",
    "paragraphs": "女鬟夸巧幻寒芳，送我东山紫翠傍。指似凤城烟月路，一杯当属水仙王。",
    "author": "李龏"
  },
  {
    "id": "73132cc7-7d61-468e-912f-948b503e0bbf",
    "title": "梅花集句  其八○",
    "paragraphs": "镂冰叠雪鬭轻盈，片逐银蟾落醉觥。惆怅晚来风定后，隔林横笛两三声。",
    "author": "李龏"
  },
  {
    "id": "f18f57ed-fe77-45d0-b1c8-41175e545616",
    "title": "梅花集句  其八一",
    "paragraphs": "西湖西畔北山前，日日春风是管絃。何似玉堂裁诏罢，银瓶玉柄两萧然。",
    "author": "李龏"
  },
  {
    "id": "a498dde8-219e-4c30-9843-f805fac788cd",
    "title": "梅花集句  其八二",
    "paragraphs": "吹杀梅花影里灯，凄凉一似观堂僧。满山明月东风夜，茶煮西峰瀑布冰。",
    "author": "李龏"
  },
  {
    "id": "e8038048-26c2-4b65-8864-d86ebb27b821",
    "title": "梅花集句  其八三",
    "paragraphs": "一树𩰀松玉刻成，月中还似日中明。等闲只怕花零乱，何处人家笼解盛。",
    "author": "李龏"
  },
  {
    "id": "d7293c24-76bb-4a73-b818-aff7de00337e",
    "title": "梅花集句  其八四",
    "paragraphs": "就泥沾处衬芳尘，忆昔争游曲水滨。疏影暗香如昨日，东风二十四回春。",
    "author": "李龏"
  },
  {
    "id": "1cd0c40e-081c-4be4-9052-55cf67067fac",
    "title": "梅花集句  其八五",
    "paragraphs": "人人欲看寿阳粧，自笑狂夫老更狂。取醉不辞留夜月，踏花归去马蹄香。",
    "author": "李龏"
  },
  {
    "id": "8a06ddab-abca-46e3-8a88-04b7de3fc830",
    "title": "梅花集句  其八六",
    "paragraphs": "孤根何事在柴荆，苕水相逢眼便青。尽日问花花不语，穷途阮籍几时醒。",
    "author": "李龏"
  },
  {
    "id": "9d5d8d23-47b6-401a-9496-2daef9846a1c",
    "title": "梅花集句  其八七",
    "paragraphs": "淡烟疏雨又青山，月映横枝古磵寒。十日笙歌一宵梦，无人起就月中看。",
    "author": "李龏"
  },
  {
    "id": "589cfad8-d4dd-41ea-9d49-9762cf263652",
    "title": "梅花集句  其八八",
    "paragraphs": "疏疏枝上发阳和，月冷高台影在波。留客看花赋诗坐，不须此地有笙歌。",
    "author": "李龏"
  },
  {
    "id": "91835e28-73b1-4593-9a9f-39aef410bbc8",
    "title": "梅花集句  其八九",
    "paragraphs": "花压栏干春昼长，玉中还有辟邪香。少陵苦被花相恼，可是无心赋海棠。",
    "author": "李龏"
  },
  {
    "id": "3232a144-275d-4bcd-abfe-7865b3ef400f",
    "title": "梅花集句  其九○",
    "paragraphs": "水边遥见久停桡，似与诗人破寂寥。两岸严风吹玉树，莫教虚度可怜宵。",
    "author": "李龏"
  },
  {
    "id": "fc9d081f-be07-454e-ba7c-3a596333a52d",
    "title": "梅花集句  其九一",
    "paragraphs": "愁绝江南日暮春，东风何事入西隣。谁家月下看花女，莫窃香来带累人。",
    "author": "李龏"
  },
  {
    "id": "7c4fcc4a-1576-41f7-a969-94120775efab",
    "title": "梅花集句  其九二",
    "paragraphs": "黄鸟阴中实已团，从教革带减诗镮。钱塘岸上春如织，谁伴仙翁倒玉山。",
    "author": "李龏"
  },
  {
    "id": "d39baaa5-e08c-4636-9c59-86c671e59cdd",
    "title": "梅花集句  其九三",
    "paragraphs": "小雪疏烟杂瑞光，月窗花院梦悠扬。落星楼上吹残角，不是愁人也断肠。",
    "author": "李龏"
  },
  {
    "id": "a938263d-aff1-4a9c-a895-afb907d68761",
    "title": "梅花集句  其九四",
    "paragraphs": "恨满东风意不传，蘂珠宫殿拥神仙。司空见惯浑闲事，一夜相思笑玉川。",
    "author": "李龏"
  },
  {
    "id": "d6fb297e-68ab-4b45-a14c-163b0b4b8a0a",
    "title": "梅花集句  其九五",
    "paragraphs": "藜杖扶人趁雪干，玉蕤初发映溪寒。不须苦问春多少，索笑情怀老渐阑。",
    "author": "李龏"
  },
  {
    "id": "2718b608-f6b0-4301-a604-c8091fe9326f",
    "title": "梅花集句  其九六",
    "paragraphs": "蕙死兰枯菊亦摧，与春先作断肠媒。骚经失我无惭色，时节来时毕竟开。",
    "author": "李龏"
  },
  {
    "id": "9bb271d5-93f2-4756-9ebb-77984c298657",
    "title": "梅花集句  其九七",
    "paragraphs": "候得南枝腊后芳，斩新气象敞书堂。几回醉嚼春风骨，清杀玉川文字肠。",
    "author": "李龏"
  },
  {
    "id": "b45fb126-534b-4e90-89a4-0642e5de9572",
    "title": "梅花集句  其九八",
    "paragraphs": "雪里消磨一半春，乍晴芳草竞怀新。青天无云月如烛，仰看横枝自写真。",
    "author": "李龏"
  },
  {
    "id": "3fbb3cd4-cf5a-4822-a445-a8e4fe2a62d6",
    "title": "梅花集句  其九九",
    "paragraphs": "天放娇娆岂自知，春风日日雨时时。晚香消歇无寻处，多在青苔少在枝。",
    "author": "李龏"
  },
  {
    "id": "b01a3053-1620-4f7f-8be8-3fe6ab133a2e",
    "title": "梅花集句  其一○○",
    "paragraphs": "日冲霜雪走风埃，今日江边首重回。空掩玉楼先睡去，暗香都自着人来。",
    "author": "李龏"
  },
  {
    "id": "1dce6f18-eed9-4977-a2e0-ed981c9be0cc",
    "title": "梅花集句  其一○一",
    "paragraphs": "天与风流春与娇，酒旗风急更相招。先生莫道心如铁，愁杀苏州也合销。",
    "author": "李龏"
  },
  {
    "id": "aa9319b0-2ca6-4a5c-90a9-5f6ba5a1d24d",
    "title": "梅花集句  其一○二",
    "paragraphs": "霜罗袖薄绿裙单，家是江南友是兰。借问几时辞碧落，一枝欲寄北人看。",
    "author": "李龏"
  },
  {
    "id": "01fdd00e-1648-4896-9e3a-7e701d061ff6",
    "title": "梅花集句  其一○三",
    "paragraphs": "雪后东风未肯和，此中不醉又如何。江南春色花千里，自笑茅簷一树多。",
    "author": "李龏"
  },
  {
    "id": "5efed21b-7cb8-490c-9346-f3be40bd9cac",
    "title": "梅花集句  其一○四",
    "paragraphs": "下马旗亭酒可沽，水精帘内看如无。应缘近水花先发，独凭栏干恨有殊。",
    "author": "李龏"
  },
  {
    "id": "78ace293-8fed-4ce3-8e9c-169a0c5ecaa0",
    "title": "梅花集句  其一○五",
    "paragraphs": "策杖窥园日数巡，无端寒雨损精神。青裳素面天应惜，不着笙歌不肯春。",
    "author": "李龏"
  },
  {
    "id": "982d4513-eb3b-4d43-b478-70402c75397b",
    "title": "梅花集句  其一○六",
    "paragraphs": "冷艳孤光照眼明，暖风不为惜轻盈。江南破后无词客，吟破愁肠句不成。",
    "author": "李龏"
  },
  {
    "id": "3b2c233f-f603-4b80-b9d5-473c212e141f",
    "title": "梅花集句  其一○七",
    "paragraphs": "玉清仙子下云逵，探请东皇第一机。莫道春归无觅处，年年魂傍陇头归。",
    "author": "李龏"
  },
  {
    "id": "924bc359-2cca-4690-8f88-b01d26c261e2",
    "title": "梅花集句  其一○八",
    "paragraphs": "童初宫里雨斑斑，粉落香肌汗未干。五月京尘渴人肺，满将春色上金盘。",
    "author": "李龏"
  },
  {
    "id": "0f3d3f7b-bd47-4a0a-b573-06d5e50d2490",
    "title": "梅花集句  其一○九",
    "paragraphs": "倚树空惊白发新，风飘万点正愁人。不知谁唱归春曲，更在朱栏绿水滨。",
    "author": "李龏"
  },
  {
    "id": "5e26b29b-cbb0-4247-9c83-fd51de98a831",
    "title": "梅花集句  其一一○",
    "paragraphs": "闲踏宫花独自行，飘廊点地色轻轻。临风长作南枝想，欲化西园蝶未成。",
    "author": "李龏"
  },
  {
    "id": "8d0d4f69-423a-4bd5-87df-39e4d89214d3",
    "title": "梅花集句  其一一一",
    "paragraphs": "玉女精神不尚粧，一身尽着雪衣裳。只应尚有骄春意，浅笑微颦尽断肠。",
    "author": "李龏"
  },
  {
    "id": "06e59a9b-fd21-43c7-9034-c68a40e40241",
    "title": "梅花集句  其一一二",
    "paragraphs": "南枝先暖北枝寒，便领东风到世间。宝髻斜簪光照座，暗香终不似孤山。",
    "author": "李龏"
  },
  {
    "id": "35853e23-5185-4a83-b8cc-b54856dd8309",
    "title": "梅花集句  其一一三",
    "paragraphs": "落日天寒客自愁，数枝斜亚磵横流。春风也是多情思，无限清香夜不收。",
    "author": "李龏"
  },
  {
    "id": "d1312d8b-2aca-4bec-bd97-b92ac7ad7ecd",
    "title": "梅花集句  其一一四",
    "paragraphs": "出得城来事事幽，并知春色上枝头。一年好处君须记，江上行人空自愁。",
    "author": "李龏"
  },
  {
    "id": "4b86c06a-8f5e-4214-bc6c-1adbe51529b6",
    "title": "梅花集句  其一一五",
    "paragraphs": "万古萧条楚水西，步寻斜径到寒溪。行人将底酬春色，一绝清诗手自题。",
    "author": "李龏"
  },
  {
    "id": "ba5056c9-cced-48ff-8b0d-069231a8446b",
    "title": "梅花集句  其一一六",
    "paragraphs": "玉为风骨雪为衣，瘦倚疏篁不解肥。绝磵断桥幽独处，夕阳长送钓船归。",
    "author": "李龏"
  },
  {
    "id": "b74efd2d-ea5e-451e-8543-b2c7e2a657aa",
    "title": "梅花集句  其一一七",
    "paragraphs": "大道青楼御苑东，珠帘约住牡丹风。一枝带雨墙头出，不与花争世态红。",
    "author": "李龏"
  },
  {
    "id": "e586b43a-e4e5-4026-8ce5-bcce96799bf2",
    "title": "梅花集句  其一一八",
    "paragraphs": "蜂撩蝶嬲不相饶，二月春风似剪刀。可惜屈原吟泽日，不并香草入离骚。",
    "author": "李龏"
  },
  {
    "id": "03db2645-b65a-4e94-b703-7651bbf6b0e8",
    "title": "梅花集句  其一一九",
    "paragraphs": "每爱花光画作图，孤山亲见雪肌肤。芒鞋远觅香来处，醉倒黄公旧酒垆。",
    "author": "李龏"
  },
  {
    "id": "7206c548-a019-4792-98a7-2a7d2afb8ed0",
    "title": "梅花集句  其一二○",
    "paragraphs": "西望长安不见家，駞裘几折犯寒花。玉骢惯识西湖路，不觉归鞍带月华。",
    "author": "李龏"
  },
  {
    "id": "dbbf9214-1403-4a68-bfcf-8ca8dbd33c03",
    "title": "梅花集句  其一二一",
    "paragraphs": "云为肌骨玉为神，耐尽冰霜破俗尘。政尔玉壶相俎豆，寄言幽谷可终身。",
    "author": "李龏"
  },
  {
    "id": "e7df1302-93c8-469a-b830-992f08dd42c8",
    "title": "梅花集句  其一二二",
    "paragraphs": "花有清香月有阴，何人月下此幽寻。巷南巷北相知少，自把茶瓯当酒斟。",
    "author": "李龏"
  },
  {
    "id": "d48f5bc6-0127-4674-bc1d-d8439e17dc3c",
    "title": "梅花集句  其一二三",
    "paragraphs": "一年春色负归期，每见梅花辄入诗。肠断江南一百五，然犀何处觅琼枝。",
    "author": "李龏"
  },
  {
    "id": "983c9f19-8470-4339-87a9-b185e289c134",
    "title": "梅花集句  其一二四",
    "paragraphs": "一树寒梅白玉条，风魂雪魄去难招。三年枕上吴中路，先到王城第一桥。",
    "author": "李龏"
  },
  {
    "id": "ae878098-9118-4394-a10a-7089d2ceecc5",
    "title": "梅花集句  其一二五",
    "paragraphs": "万木逢霜一劫灰，动摇诗兴又逢梅。野桥漏泄春光处，不用君王羯鼓催。",
    "author": "李龏"
  },
  {
    "id": "5a875493-fa7c-4dc7-9f5a-080bf84a3134",
    "title": "梅花集句  其一二六",
    "paragraphs": "梅梢风暖弄残阳，花气侵人笑语香。太岁只游桃李径，肯随桃李鬭梳粧。",
    "author": "李龏"
  },
  {
    "id": "c7d2ea6f-f272-4a46-a681-1b3ff07c2bfa",
    "title": "梅花集句  其一二七",
    "paragraphs": "一段春愁雨带来，空令怀古更徘徊。深宫不与闲人到，枝上年年生绿苔。",
    "author": "李龏"
  },
  {
    "id": "8058103e-6807-4ae9-bc6b-b2a320e02738",
    "title": "梅花集句  其一二八",
    "paragraphs": "新年何事最堪悲，虽老于梅亦未衰。一夜汉宫传蜡烛，东风全在小桃枝。",
    "author": "李龏"
  },
  {
    "id": "92831d40-ffc1-425e-9940-1fdb1befe3c4",
    "title": "梅花集句  其一二九",
    "paragraphs": "拥裘来看玉梅春，江上悠悠不见人。报答春光知有处，十千沽酒莫辞贫。",
    "author": "李龏"
  },
  {
    "id": "555c0e9e-bfb8-4d65-a9df-59148752957f",
    "title": "梅花集句  其一三○",
    "paragraphs": "宛陵堂下探梅时，淑气随风裂麝脐。昨夜小园春已老，落花枝上鹧鸪啼。",
    "author": "李龏"
  },
  {
    "id": "a85be7a9-65e5-49b8-af76-ab2feda67fab",
    "title": "梅花集句  其一三一",
    "paragraphs": "问讯松篁岭下梅，今朝忽见数枝开。长干白下相逢少，莫负江南鹦鹉杯。",
    "author": "李龏"
  },
  {
    "id": "c789dc5e-f617-44ce-9906-5c7f5e677d81",
    "title": "梅花集句  其一三二",
    "paragraphs": "北客南来岂是家，名园又作醉生涯。困风蛱蝶低仍起，飞去方知不是花。",
    "author": "李龏"
  },
  {
    "id": "41847528-26be-4840-a0d9-0cf46fd85260",
    "title": "梅花集句  其一三三",
    "paragraphs": "一枝斜映佛前灯，兴味都来似野僧。记得玉人春病校，穿花却与共扶藤。",
    "author": "李龏"
  },
  {
    "id": "1e6328b2-cbff-4b38-931f-a9c1f65a6a88",
    "title": "梅花集句  其一三四",
    "paragraphs": "高标不畏雪霜侵，松竹初栽未靓深。多谢东君深属意，尽教枯朽作瑶林。",
    "author": "李龏"
  },
  {
    "id": "2c7af1da-16a4-4851-b261-02e6c74f6567",
    "title": "梅花集句  其一三五",
    "paragraphs": "古苔留雪卧墙腰，小户无风暖气饶。一段好春藏不得，有人和泪独吹箫。",
    "author": "李龏"
  },
  {
    "id": "8ff0b3d5-997a-4b9f-bfef-23ee2b0bea11",
    "title": "梅花集句  其一三六",
    "paragraphs": "江头千树玉模糊，客子摇船遶画图。唯爱风流当月夜，满身花影倩人扶。",
    "author": "李龏"
  },
  {
    "id": "0fd56fbc-570e-45d4-9639-6d2009ba7681",
    "title": "梅花集句  其一三七",
    "paragraphs": "仙子乘云下玉溪，幽人又赋探春诗。远香暗度横桥上，正是横斜一两枝。",
    "author": "李龏"
  },
  {
    "id": "40d73f67-95c5-4d68-aa72-ac6758d758cb",
    "title": "梅花集句  其一三八",
    "paragraphs": "白玉堂前一树梅，先于城外百花开。物情似与闲相称，又惹东风意绪来。",
    "author": "李龏"
  },
  {
    "id": "790f3d70-91a3-47bc-9e45-19c708f1e386",
    "title": "梅花集句  其一三九",
    "paragraphs": "花笼微月竹笼烟，多病多愁负少年。一院落花无客醉，谢娥行处落金钿。",
    "author": "李龏"
  },
  {
    "id": "86904f7e-a293-4bcd-b73d-a4fbbb41363c",
    "title": "梅花集句  其一四○",
    "paragraphs": "不知雨后更精神，与水相蒸暖盎春。独自捲帘楼上望，夕阳吟杀倚楼人。",
    "author": "李龏"
  },
  {
    "id": "df274c2a-fc0f-41da-a39d-b7740c6fa43f",
    "title": "梅花集句  其一四一",
    "paragraphs": "有花偷笑腊前枝，笔写春闱客赋诗。独夜客心何处是，和烟和雨雪离披。",
    "author": "李龏"
  },
  {
    "id": "7b168399-323f-43ac-8777-109f26a9d697",
    "title": "梅花集句  其一四二",
    "paragraphs": "海天腊尽冻初融，平旦梅花破冷红。借问清都旧花月，共惊云色带微风。",
    "author": "李龏"
  },
  {
    "id": "39d25ef1-7526-4317-b179-6870e779f212",
    "title": "梅花集句  其一四三",
    "paragraphs": "雪里开花却是迟，羞归应为负花期。即今耆旧无新语，独立苍茫自咏诗。",
    "author": "李龏"
  },
  {
    "id": "1a01efb6-7eaa-4959-ba95-12d54c0b0516",
    "title": "梅花集句  其一四四",
    "paragraphs": "小萼裁成绛蜡匀，绣难相似画难真。春风用意匀颜色，未怕青腰玉女嗔。",
    "author": "李龏"
  },
  {
    "id": "edc1110e-5499-48df-9624-6954453f4ec6",
    "title": "梅花集句  其一四五",
    "paragraphs": "绝无声色动凡情，香比江梅分外清。欲问此根何处得，游蜂多思近经营。",
    "author": "李龏"
  },
  {
    "id": "de154b21-8482-481f-b3c0-1aefc5fac954",
    "title": "梅花集句  其一四六",
    "paragraphs": "一从笛里送孤妍，兴寄扬雄独守玄。忆著江南旧行路，可怜风味故依然。",
    "author": "李龏"
  },
  {
    "id": "c2e71d21-1b0f-450b-b802-af6dd624823b",
    "title": "梅花集句  其一四七",
    "paragraphs": "半幅溪藤万里春，夜窗添起月精神。眼看白璧埋黄壤，鬒发空归想太真。",
    "author": "李龏"
  },
  {
    "id": "4b5e1203-f952-4f6a-b463-222a81ea7f9a",
    "title": "梅花集句  其一四八",
    "paragraphs": "前村深雪里，天意不教迟。玉色复何异，东风万古吹。",
    "author": "李龏"
  },
  {
    "id": "524a8573-0534-4d82-b945-9e7a643c36b4",
    "title": "梅花集句  其一四九",
    "paragraphs": "阊阖春风起，花开次第新。拂墙花树动，疑是弄珠人。",
    "author": "李龏"
  },
  {
    "id": "2ddb19de-5f73-4f6b-b6ec-ba1ec3add9a5",
    "title": "梅花集句  其一五○",
    "paragraphs": "素面凝香雪，孤根尚惹苔。春风有馀力，一一为愁开。",
    "author": "李龏"
  },
  {
    "id": "507c672d-bc24-45d0-a8af-6b6ee04bd958",
    "title": "梅花集句  其一五一",
    "paragraphs": "上苑春何早，百花犹未知。逢春多霰雪，玉性肯磷缁。",
    "author": "李龏"
  },
  {
    "id": "2a7a2221-7a81-4113-b5b7-c0923b1e8655",
    "title": "梅花集句  其一五二",
    "paragraphs": "雪中多日静，春富野人家。废苑荒堤外，谁知改岁华。",
    "author": "李龏"
  },
  {
    "id": "c0ff366f-e9d0-4c93-861b-a609e6d8d35a",
    "title": "梅花集句  其一五三",
    "paragraphs": "岁晚树无叶，欹花半在池。水光斜漾月，忆在故山时。",
    "author": "李龏"
  },
  {
    "id": "cd766620-ffb2-473c-bf24-36399f6845ec",
    "title": "梅花集句  其一五四",
    "paragraphs": "自入春来早，梅花处处妍。几家深树里，只怕晚风颠。",
    "author": "李龏"
  },
  {
    "id": "a29307a8-83ba-4555-b4c1-d933fa1fab46",
    "title": "梅花集句  其一五五",
    "paragraphs": "高枝分晓月，花发蝶先知。野渡冰生岸，清香可赠谁。",
    "author": "李龏"
  },
  {
    "id": "ad040405-5cb7-4abb-9996-c652c11a1daa",
    "title": "梅花集句  其一五六",
    "paragraphs": "孤灯然客梦，疏雪乱梅花。忆昨经过处，乡心月满沙。",
    "author": "李龏"
  },
  {
    "id": "bf0c4f62-75c1-4e83-a983-a1f101c471b2",
    "title": "梅花集句  其一五七",
    "paragraphs": "众芳春竞发，阴砌雪花残。独树临江古，犹疑画上看。",
    "author": "李龏"
  },
  {
    "id": "e146f139-d637-459a-a77e-f3456a907b01",
    "title": "梅花集句  其一五八",
    "paragraphs": "官历春犹浅，夜寒霜满枝。欲消冰似雪，明月不须期。",
    "author": "李龏"
  },
  {
    "id": "dd305df9-0554-4137-930c-0a16aa4c92ed",
    "title": "梅花集句  其一五九",
    "paragraphs": "客路逢人少，春城不尽头。无风花自落，何处避春愁。",
    "author": "李龏"
  },
  {
    "id": "487a539b-fa27-45d6-bbbe-c71e41f51c69",
    "title": "梅花集句  其一六○",
    "paragraphs": "几夕疏林下，山花慰客心。哀猿自相叫，惟恐暮云阴。",
    "author": "李龏"
  },
  {
    "id": "132984a9-b8a1-4525-822d-4a76b9a2a070",
    "title": "梅花集句  其一六一",
    "paragraphs": "高樯起行色，带月过江村。逐吹梅花落，无言只断魂。",
    "author": "李龏"
  },
  {
    "id": "93ca640d-7c42-48d4-a820-26dddab1bb02",
    "title": "梅花集句  其一六二",
    "paragraphs": "闰年春过后，众树碧光鲜。已瘦梅枝影，关心又一年。",
    "author": "李龏"
  },
  {
    "id": "ab8a8581-fb5d-4e7b-b7d3-b332ce333661",
    "title": "梅花集句  其一六三",
    "paragraphs": "冬暖梅花早，前庭如月辉。北人归欲尽，不用惜花飞。",
    "author": "李龏"
  },
  {
    "id": "47b28133-7cf0-4403-8708-406e5718b986",
    "title": "梅花集句  其一六四",
    "paragraphs": "雪气冲帘入，天寒白屋贫。不知园里树，先结日边春。",
    "author": "李龏"
  },
  {
    "id": "6aeaf642-e77d-4be8-9526-31e16bda4074",
    "title": "梅花集句  其一六五",
    "paragraphs": "春宵多旅梦，轻醉不成乡。静室帘孤捲，花间暗断肠。",
    "author": "李龏"
  },
  {
    "id": "65df1e13-e423-4181-87e8-a1dbe09fa81d",
    "title": "梅花集句  其一六六",
    "paragraphs": "近舍新为圃，春梅避石开。风兼残雪起，诗思涩难裁。",
    "author": "李龏"
  },
  {
    "id": "f128519e-f8bd-44a3-9ce5-84b930ad0aa5",
    "title": "梅花集句  其一六七",
    "paragraphs": "忽见寒梅树，西陵西又西。可怜枝上色，归路莫相迷。",
    "author": "李龏"
  },
  {
    "id": "f5ccc599-3ac5-43c8-9a5f-6de688f9621d",
    "title": "梅花集句  其一六八",
    "paragraphs": "野蝶难争白，芳香散着人。风光人不觉，寒气日通春。",
    "author": "李龏"
  },
  {
    "id": "12d77d8a-3ef3-47fe-b035-716e1141036e",
    "title": "梅花集句  其一六九",
    "paragraphs": "万仞冰梢折，春回客未归。黄昏掩门后，教熨看花衣。",
    "author": "李龏"
  },
  {
    "id": "9af56240-ba19-4fa5-b5c7-e9bdc9ac6520",
    "title": "梅花集句  其一七○",
    "paragraphs": "寒雪梅中尽，纱窗薄似烟。怨魂迷恐断，多是晚风前。",
    "author": "李龏"
  },
  {
    "id": "c93543f6-b00d-4eb7-83a6-86ba06c184b4",
    "title": "梅花集句  其一七一",
    "paragraphs": "旧国迷江树，羞将泪对花。老魂招不得，明月落谁家。",
    "author": "李龏"
  },
  {
    "id": "8b559782-a74e-4e50-80b2-183dcd01eefb",
    "title": "梅花集句  其一七二",
    "paragraphs": "东风吹暖气，花泛晓光鲜。破月斜天半，垂藤压树偏。",
    "author": "李龏"
  },
  {
    "id": "7b85364b-25f1-41ee-8dd8-9f2127e8cd57",
    "title": "梅花集句  其一七三",
    "paragraphs": "梅花今正发，折尽向南枝。相送河梁晚，春风动柳丝。",
    "author": "李龏"
  },
  {
    "id": "02dea656-d122-4a4b-9818-7515a1a40d1f",
    "title": "梅花集句  其一七四",
    "paragraphs": "深居白云穴，幽意满山楹。风递幽香去，何人识此情。",
    "author": "李龏"
  },
  {
    "id": "7b88206b-0b23-400c-8364-aa0916b6be09",
    "title": "梅花集句  其一七五",
    "paragraphs": "自爱新梅好，相懽得几回。来年又相见，先发映春台。",
    "author": "李龏"
  },
  {
    "id": "487761bb-3403-41f3-ae7d-8a55fea7425f",
    "title": "梅花集句  其一七六",
    "paragraphs": "花落青轩树，山僧带雪期。荒阶罗叠藓，未远剩相思。",
    "author": "李龏"
  },
  {
    "id": "ce1ef457-346a-4237-afcd-1fe94105e4f8",
    "title": "梅花集句  其一七七",
    "paragraphs": "寻芳愁路尽，山寺始花开。独上高楼望，伤春不易裁。",
    "author": "李龏"
  },
  {
    "id": "88b40e11-8691-4ee2-95dc-19e46bc17e0e",
    "title": "梅花集句  其一七八",
    "paragraphs": "寒尽梅犹白，春光几处偏。娇鶑解言语，不是怨流年。",
    "author": "李龏"
  },
  {
    "id": "e82dd130-39bf-4b45-8ff6-678b0dc1a336",
    "title": "梅花集句  其一七九",
    "paragraphs": "常恐韶光晚，繁花已满林。花心愁欲断，月冷洞房深。",
    "author": "李龏"
  },
  {
    "id": "aac24ce9-cafd-40bf-9eb7-cc52b1fc64a6",
    "title": "梅花集句  其一八○",
    "paragraphs": "碧落风烟外，正朝发早梅。散空香鬰鬰，应为剪刀催。",
    "author": "李龏"
  },
  {
    "id": "4add0090-cd35-41e3-9bfd-ea5b13cce649",
    "title": "梅花集句  其一八一",
    "paragraphs": "嬾成真似病，山妓笑酣歌。花落煎茶水，疏丛蝶未过。",
    "author": "李龏"
  },
  {
    "id": "db471522-49db-4a35-ba4e-2d4b2057777f",
    "title": "梅花集句  其一八二",
    "paragraphs": "林间明见月，深户映花关。想像吹箫处，空寻伊洛间。",
    "author": "李龏"
  },
  {
    "id": "34457dd2-6488-4bb8-9004-affb31820b6f",
    "title": "梅花集句  其一八三",
    "paragraphs": "月寒花露重，貌为客愁销。一落又经岁，乡关此路遥。",
    "author": "李龏"
  },
  {
    "id": "1703a2bb-fc2b-4e83-ad4b-2ff46ac6c39e",
    "title": "梅花集句  其一八四",
    "paragraphs": "月明浑似雪，树老数枝倾。月落江村黑，孤吟意不平。",
    "author": "李龏"
  },
  {
    "id": "fa65a578-3e41-4cea-8edc-836acbbb6c75",
    "title": "梅花集句  其一八五",
    "paragraphs": "白日依山尽，春风引思长。抱琴沽一醉，寻艳复寻香。",
    "author": "李龏"
  },
  {
    "id": "56d09766-6d4e-455d-a236-1d850610632a",
    "title": "梅花集句  其一八六",
    "paragraphs": "旅馆谁相问，霜晴冻叶飞。花当陇上发，边色满戎衣。",
    "author": "李龏"
  },
  {
    "id": "1e7351d0-b593-47b6-954c-ec4b0066f146",
    "title": "梅花集句  其一八七",
    "paragraphs": "风起塞云断，飞花入户香。孤城吹角罢，一镜有愁霜。",
    "author": "李龏"
  },
  {
    "id": "5df28b3e-4588-460b-b578-3bb27487f1bd",
    "title": "梅花集句  其一八八",
    "paragraphs": "梅落经霜霰，云连京国深。金罍列四座，春色岂知心。",
    "author": "李龏"
  },
  {
    "id": "0ecb8aa5-1893-4082-b235-d40a991a7b37",
    "title": "梅花集句  其一八九",
    "paragraphs": "池草艳春色，流芳复满园。只应连夜雨，花落拥篱根。",
    "author": "李龏"
  },
  {
    "id": "c555a0e9-6e00-4219-a65a-3a60a0e9d339",
    "title": "梅花集句  其一九○",
    "paragraphs": "世上树桃李，逢春解惜春。不知春色早，对此合伤神。",
    "author": "李龏"
  },
  {
    "id": "0cc3568f-1f12-4ba7-9f31-38e757364513",
    "title": "梅花集句  其一九一",
    "paragraphs": "逆旅相逢处，冥冥花正开。今朝与君醉，不辨越王台。",
    "author": "李龏"
  },
  {
    "id": "6ce44d07-ff7b-4512-9bdd-c85ad5237676",
    "title": "梅花集句  其一九二",
    "paragraphs": "野渡人初过，人悲花自闲。歌声随绿水，春满杏花山。",
    "author": "李龏"
  },
  {
    "id": "e0af6d70-f9e7-41b8-8adb-bc071e00fb94",
    "title": "梅花集句  其一九三",
    "paragraphs": "旧雪逐泥沙，惊雷长荻芽。低簷一枝在，恐有夜来花。",
    "author": "李龏"
  },
  {
    "id": "16f1b2ef-e327-466b-8387-af140b0d01ff",
    "title": "梅花集句  其一九四",
    "paragraphs": "一点白如雪，玄机未易窥。岁华摇落尽，空把月中枝。",
    "author": "李龏"
  },
  {
    "id": "961e08cf-2b58-4ab7-a45d-20b43eb3b3f1",
    "title": "梅花集句  其一九五",
    "paragraphs": "病见巖花发，风霜一岁残。月斜寒影动，清比玉堪餐。",
    "author": "李龏"
  },
  {
    "id": "3c0ff26f-3b90-471d-94b0-4f3f00c04a94",
    "title": "梅花集句  其一九六",
    "paragraphs": "高树梅初发，城隅古谢村。况多秋藓色，巧咏任人言。",
    "author": "李龏"
  },
  {
    "id": "1da988bd-6d28-4c52-9a81-fe32eb1af5c5",
    "title": "梅花集句  其一九七",
    "paragraphs": "落日明深坞，新移棘补篱。野花春后发，独自立多时。",
    "author": "李龏"
  },
  {
    "id": "a07decb3-d19b-4d76-8c34-25f8b0dad054",
    "title": "梅花集句  其一九八",
    "paragraphs": "画合馀寒在，花明绮陌春。今年看花伴，东去汶阳滨。",
    "author": "李龏"
  },
  {
    "id": "9d5256e2-1669-43dc-8a68-70cbb5c71fdc",
    "title": "梅花集句  其一九九",
    "paragraphs": "无处写幽怀，前山雪未开。一阶春草碧，偶到树边来。",
    "author": "李龏"
  },
  {
    "id": "ba291dda-c0ff-4f31-a149-53cadb9ba9c6",
    "title": "梅花集句  其二○○",
    "paragraphs": "数枝寒照水，幽意日相亲。爱此无他客，遥将寄野人。",
    "author": "李龏"
  },
  {
    "id": "c32605d5-2e2b-435e-8e95-f879d6f998f4",
    "title": "梅花集句  其二○一",
    "paragraphs": "渔舸汀鸿外，霜天似水清。更无花上月，新句与谁评。",
    "author": "李龏"
  },
  {
    "id": "3ccd4f3d-8966-4b64-b4b1-1a4d67d8a491",
    "title": "梅花集句  其二○二",
    "paragraphs": "枯株围古寺，老怪昔谁栽。水国花开早，疏花晚自开。",
    "author": "李龏"
  },
  {
    "id": "a39c867d-75ad-4a26-a6f6-74827dfd81b1",
    "title": "梅花集句  其二○三",
    "paragraphs": "问得梅花信，新晴花气香。戏赓和靖句，炙背负斜阳。",
    "author": "李龏"
  },
  {
    "id": "93fd90d0-575a-4717-88fb-c35350d25328",
    "title": "梅花集句  其二○四",
    "paragraphs": "触处是花开，孤高不受埃。春风别有意，时有暗香来。",
    "author": "李龏"
  },
  {
    "id": "42588f56-f947-4f53-81c3-74de1733a2b3",
    "title": "梅花集句  其二○五",
    "paragraphs": "几度寻春信，亲曾到石桥。寒云拂缟夜，恨不坐通宵。",
    "author": "李龏"
  },
  {
    "id": "5be84c81-ed04-4bb8-bba7-56a1d63d9c47",
    "title": "梅花集句  其二○六",
    "paragraphs": "旅望因高尽，江春入旧年。纷纷对寂寞，花隔杜陵烟。",
    "author": "李龏"
  },
  {
    "id": "4db2889f-9a4b-4ba2-9bd3-fd069b2b7cb2",
    "title": "梅花集句  其二○七",
    "paragraphs": "捲帘清梦后，静角揜山城。气射灯花落，饥肤片玉明。",
    "author": "李龏"
  },
  {
    "id": "dfb42c50-c66d-4da2-85cb-29eb24df5432",
    "title": "梅花集句  其二○八",
    "paragraphs": "积雪暮山寒，枝枝入肺肝。高风吹不尽，一半更须看。",
    "author": "李龏"
  },
  {
    "id": "3a6b3393-a481-48a9-9e97-0ce5addb012b",
    "title": "梅花集句  其二○九",
    "paragraphs": "雪消春力展，林雪似芳菲。独映孤松色，烦君问是非。",
    "author": "李龏"
  },
  {
    "id": "32ffc4ab-8abc-42b1-a4c3-d804018b33fa",
    "title": "梅花集句  其二一○",
    "paragraphs": "蠹根停雪水，花落钓人头。万里猿频断，春风亦似秋。",
    "author": "李龏"
  },
  {
    "id": "c9453f9b-1b27-4f89-bff4-925b0c18c1b2",
    "title": "梅花集句  其二一一",
    "paragraphs": "鸟喧金谷树，惟此出尘埃。古戍鸣寒角，池塘暗不开。",
    "author": "李龏"
  },
  {
    "id": "6632f33b-2907-4d64-ab4a-2ef0f9f4dfa1",
    "title": "梅花集句  其二一二",
    "paragraphs": "人情皆共惜，勿谓少知音。若问阳台客，曾供雪夜吟。",
    "author": "李龏"
  },
  {
    "id": "6acd5713-48ba-46b5-85bc-166c97465133",
    "title": "谪仙吟",
    "paragraphs": "空白凝云颓不流，牧龙丈人病歌秋。寻诗北岭截珠树，老夫饥寒龙为愁。呼龙耕烟种瑶草，若为失意居蓬岛。泓泓水绕青苔洲，鲤鱼风起芙蓉老。",
    "author": "李龏"
  },
  {
    "id": "b2aa6f8c-f229-4371-b264-5f2b8beaa22b",
    "title": "公无渡河",
    "paragraphs": "屈平沉湘不足慕，公无渡河兮公苦渡。行搔短发提壶浆，玉白兰芳不相顾。惊波不在黤黮间，颜色错漠生风烟。其下无底旁无边，何用将身自弃捐。",
    "author": "李龏"
  },
  {
    "id": "3a1b5067-d56d-4145-ac4c-e80b9547ed89",
    "title": "长安春",
    "paragraphs": "春欲来，日日望春门早开。花台欲暮春辞去，禁城烟暖蒸青苔。龌龊浮生如走电，客舍似愁谁遣来。夜夜抱冰寒不睡，流光暂出还入地。门外平桥连柳堤，落花声里仙娥醉。",
    "author": "李龏"
  },
  {
    "id": "eab46cc7-874e-4143-9fc9-494d322af26e",
    "title": "行路难",
    "paragraphs": "君不见长安城北渭桥边，长安恶少不少钱。飞窗复道传头饮，金鲸泻酒如飞泉。春风细雨走马去，鸣鞭晚出章台路。半垂衫袖揖金吾，谁道黄金如粪土。床头黄金尽，中门为异域。骨肉且不顾，促刺复促刺。世路有趋竞，人无一定颜。何处是平地，暗水自波澜。君不见建章宫中金明枝，春花落尽蜂不窥。双轮晚上铜梁雪，当春对酒不须疑。行路难，君好看。",
    "author": "李龏"
  },
  {
    "id": "b38ddb96-0a26-4432-bf23-77e65bf326f8",
    "title": "塞上北风行",
    "paragraphs": "北风叫枯桑，玉沙粼粼光。天寒山路石断裂，驻马相看辽水傍。军容带甲三十万，都护宝刀冻欲断。旄头夜落捷书飞，少年金紫就光辉。",
    "author": "李龏"
  },
  {
    "id": "285a0778-6df1-4b46-b990-25cf07c45ac9",
    "title": "吴娃歌",
    "paragraphs": "洞庭明月一千里，芙蓉水殿春风起。残丝欲断黄蜂归，鸳鸯翡翠承燕私。露脚斜飞湿寒兔，越王金鸡报天曙。官街柳带不堪折，谢豹空啼采香月。",
    "author": "李龏"
  },
  {
    "id": "d70082a4-5afe-46ca-8df5-25eca51ccdf9",
    "title": "致酒行",
    "paragraphs": "零落栖迟一杯酒，绿凸蛮觥奉君寿。湖花江月前后隣，寒风又变为春柳。离鸾别凤烟梧中，曦轮送客沟水东。霜白松溪转斜盖，世间何处无春风。",
    "author": "李龏"
  },
  {
    "id": "0fecf53e-cb16-4493-8e9e-7e577583a347",
    "title": "采莲归",
    "paragraphs": "采莲女，采莲归。落日晴江里，莲舟渐觉稀。莲茎有刺不成折，争弄莲花水湿衣。白练束腰袖半卷，不语低鬟幽思远。碧玉搔头落水中，粉痕零落愁红浅。",
    "author": "李龏"
  },
  {
    "id": "76c5b02b-36ca-4ef4-8309-e5812f259ab0",
    "title": "溪上春",
    "paragraphs": "黄璈散珠层殿曛，东方风来满眼春。龙蛇洗鳞春水暖，薇帐逗烟生绿尘。古人花为今人发，溪女洗花染白云。赤水阆风谁是主，西山日没东山昏。",
    "author": "李龏"
  },
  {
    "id": "39916a9a-16ea-45ed-99b1-15a2e8e1c490",
    "title": "秋闺思",
    "paragraphs": "征人遥遥出古城，天河夜转漂回星。银缕香寒凤皇薄，树色深含台榭情。雨滋苔藓侵阶绿，为有秋期眠不足。城边残月势如弓，月下丁东擣寒玉。",
    "author": "李龏"
  },
  {
    "id": "830c0c6b-d567-4ec6-802c-4fdd48b152f3",
    "title": "京洛篇",
    "paragraphs": "东望龙门北朝市，甲第千甍分戚里。朱门峨峨临九衢，垂柳金丝香拂水。毗陵震泽九州通，董贤女弟在椒风。周公旧迹生红藓，九泉寂寞葬秋虫。",
    "author": "李龏"
  },
  {
    "id": "717f4983-d688-4676-9fda-6e3ee61d4600",
    "title": "梦上天",
    "paragraphs": "驭凤昇崑崙，梦上高高天。云楼半开壁斜白，蓬莱宫殿玉炉烟。春罗书字邀王母，绿章封事谘元父。鸿珑九关朝玉皇，大道无言暗相许。身不沉，骨不重，半空回首晨鸡弄。寒绿幽风生短丝，春雷蛰蛰龙蛇动。",
    "author": "李龏"
  },
  {
    "id": "f8b99387-e9db-4f34-a22c-ab176c1aa589",
    "title": "空城曲",
    "paragraphs": "玉转湿丝牵晓水，昔日住人今住鬼。东家胡蝶西家飞，星流露泫谁驱使。秋风吹地百草干，兔苑词人去不还。谁念幽寒坐呜呃，长忆深云海上山。",
    "author": "李龏"
  },
  {
    "id": "e255c147-2094-4a3d-ac0a-69991a369ea9",
    "title": "短歌行",
    "paragraphs": "日月出又没，贵贱同一尘。求荣不求辱，利欲相纷纶。鲸鱼张鬣海水沸，拟学长生更容易。不知中有长恨端，秦亡祖龙失天地。野草白根肥，凤雏长忍饥。人生过五十，何用假光辉。四时相催节回换，乌头虽黑有白时。一尊绿酒绿于染，有歌有舞闻早为。庭前芳树朝夕改，可歎年光不相待。",
    "author": "李龏"
  },
  {
    "id": "29407739-7fac-40f4-943d-8820cd67e150",
    "title": "蒿里曲",
    "paragraphs": "古人今人留不住，六街马蹄浩无主。丧车辚辚入秋草，丘垅年年无旧道。天娃剪霞铺晓空，幽愁秋气上青枫。寒食家家送纸钱，纸钱那得到黄泉。",
    "author": "李龏"
  },
  {
    "id": "32dae627-6695-40fb-bfef-2cb7651fe3ff",
    "title": "乌夜啼",
    "paragraphs": "众鸟各归枝，落花香满泥。狭斜柳树乌争宿，夜夜夜半当户啼。浮萍摇荡门前水，九节菖蒲石上死。感郎中夜渡潇湘，恩光暗入帘栊里。",
    "author": "李龏"
  },
  {
    "id": "4ecc88cc-c4b1-473a-9c3f-5d291fde7e43",
    "title": "公无出门",
    "paragraphs": "天迷迷，地密密，海漫漫。身若仓中鼠，迟回出门难。大道冥冥不知处，小人心里藏崩湍。我亦为君长叹息，炊沙作饭岂堪喫。棘鍼生猛义路闲，太华磨成一拳石。不惧天地倾，津涯浩难识。龙蟠泥中未有云，封狐雄虺自成群。人生结交在终始，细人何言入君耳。归卧东窗兀然醉，任他上是天，下是地。",
    "author": "李龏"
  },
  {
    "id": "3a23038f-f189-41f5-a024-90efb7639473",
    "title": "少年行",
    "paragraphs": "丈夫十八九，骢马拂绣裳。倒插银鱼袋，陪游出建章。醉下酒家楼，轩车满垂杨。君王正年少，无人荐冯唐。",
    "author": "李龏"
  },
  {
    "id": "2ad7054f-0564-4e15-929d-80435705045f",
    "title": "远别离",
    "paragraphs": "太湖三山口，中有西行舟。望望不相近，望中生远愁。重露湿苍苔，秋风散杨柳。空藏兰蕙心，离恨如旨酒。碧纱窗外叶骚骚，三更风作切梦刀。千里万里独为客，少年心事风中毛。",
    "author": "李龏"
  },
  {
    "id": "234860bf-6fd2-439c-9452-e85c121cc696",
    "title": "铜雀妓",
    "paragraphs": "泪眼看花枝，齐行奠玉杯。日暮铜雀迥，歌舞妾空来。悲心舞不成，恨唱歌声咽。君王去后行人绝，但见西陵惨明月。",
    "author": "李龏"
  },
  {
    "id": "b20ca405-a01c-4572-a242-ebe797159039",
    "title": "江南思",
    "paragraphs": "妾家白苹浦，柳恽乘马归。恰值清风起，朱服弄芳菲。离居不自堪，留情此芳甸。临醉欲拚娇，恶许傍人见。相逢恐相失，徘徊双明珰。归时不觉夜，要使两情伤。",
    "author": "李龏"
  },
  {
    "id": "ffc2ec6c-9e24-44dd-8236-22f0bc50c703",
    "title": "折杨柳",
    "paragraphs": "万里边城地，垂杨二月春。年华枝上见，日暮客愁新。露叶疑啼脸，风花思舞巾。玳梁谁道好，持此寄情人。",
    "author": "李龏"
  },
  {
    "id": "f94f8e63-c4c6-4b86-9c68-79f864b4eee6",
    "title": "秋夜曲",
    "paragraphs": "秋夜长，殊未央。秋灯向壁掩洞房，天汉东西月色光。啼蛄吊月钩栏下，寒衣未寄莫飞霜。",
    "author": "李龏"
  },
  {
    "id": "63be8356-bf8d-4cc5-9ac2-e86bd8ed3fc7",
    "title": "出塞",
    "paragraphs": "单于寇井陉，进军飞狐北。沙昏夜探迟，远树深疑贼。胡霜损汉兵，不妨得头白。功成须献捷，会勒燕然石。",
    "author": "李龏"
  },
  {
    "id": "6e933ee8-e7a1-4953-b264-055ce8909fe1",
    "title": "老妇吟",
    "paragraphs": "万转愁成系肠线，青亩春芜连石苑。为他人作嫁衣裳，头白如丝面如茧。",
    "author": "李龏"
  },
  {
    "id": "7968e258-e5d6-40ec-ba97-58ac66a04258",
    "title": "寒女歎",
    "paragraphs": "国色久在室，寒女不自知。安得长不老，为君玄鬓衰。我有古时镜，一照一回悲。",
    "author": "李龏"
  },
  {
    "id": "04012d5e-798a-4149-9a42-86075d6322d3",
    "title": "怨诗二首  其一",
    "paragraphs": "绿蔓花绵绵，日晚梧桐落。所思终不来，虫声入罗幕。",
    "author": "李龏"
  },
  {
    "id": "a15070a8-cadb-4640-9674-ba9f48a49ae2",
    "title": "怨诗二首  其二",
    "paragraphs": "洞房秋月明，玉关芳信断。含怨倚兰丛，日惊罗带缓。",
    "author": "李龏"
  },
  {
    "id": "ef7ddfa9-531d-4c9c-b023-ed294ef9f95c",
    "title": "过台城",
    "paragraphs": "云惨烟愁苑路斜，马嘶残日没残霞。绕篱野菜飞黄蝶，宫殿馀基长草花。",
    "author": "李龏"
  },
  {
    "id": "0e9e957d-fc0c-47a0-b756-4c4935583c9a",
    "title": "金陵春日",
    "paragraphs": "登临吟望思无穷，折尽青青赏尽红。白鸟影从江树没，数峰春色在云中。",
    "author": "李龏"
  },
  {
    "id": "db4da065-6a34-4961-a9ab-03f2b011f01e",
    "title": "寒食日花讌",
    "paragraphs": "万象鲜明禁火前，红英翠萼簇芳筵。残春未必多风雨，少别秾华又隔年。",
    "author": "李龏"
  },
  {
    "id": "82d7d35d-11ee-4524-a353-cd21cf64fa3d",
    "title": "湖上赠新得意者",
    "paragraphs": "湖上新正逢故人，天明骑马入红尘。凭君莫话封侯事，栲栳量金买断春。",
    "author": "李龏"
  },
  {
    "id": "b2acc8be-f32a-46da-91ac-da4ccb5be917",
    "title": "惆怅诗  其一",
    "paragraphs": "觉来灯背锦屏空，自爱残粧晓镜中。寂寞闲庭春欲晚，垂杨无力受东风。",
    "author": "李龏"
  },
  {
    "id": "1785c8ff-32a6-4252-ab3f-d4faf0325b8d",
    "title": "惆怅诗  其二",
    "paragraphs": "绣林红岸落花钿，目极云霄思浩然。漳浦病多愁易老，满庭榆荚似秋天。",
    "author": "李龏"
  },
  {
    "id": "70339f28-3695-4359-acac-6f20f9acb4d7",
    "title": "初夏偶赋",
    "paragraphs": "野烟乔木弄残晖，虚室无人乳燕飞。正是清和好时节，青丛花尽蝶来稀。",
    "author": "李龏"
  },
  {
    "id": "efaf51ca-9812-416f-bdf3-082454a5b3ff",
    "title": "宿建溪",
    "paragraphs": "树侵闽岭渐无霜，一望繁花一县香。寂寞舟中谁借问，隔帘微月入中仓。",
    "author": "李龏"
  },
  {
    "id": "f8e68d4b-93c7-4c08-b2a3-8ffc91d7eedb",
    "title": "夏日松陵道中",
    "paragraphs": "烟岸人稀草色中，火天无处买清风。西南一望云和水，万树鸣蝉隔断虹。",
    "author": "李龏"
  },
  {
    "id": "4e6a914f-84c1-4ba8-bcc2-7aeb31bf49fe",
    "title": "秋晚泊吴江塔院寄王抱节",
    "paragraphs": "雨后沙虚古岸崩，水风霜气夜稜稜。冷烟粘柳蝉声老，高塔晴来独自登。",
    "author": "李龏"
  },
  {
    "id": "fc8c5e6b-88a2-479b-9e0e-b521517302ab",
    "title": "渔人野祭",
    "paragraphs": "婆官赛却坐江隈，烟水悠悠霁景开。精魄不知何处在，野风吹起纸钱灰。",
    "author": "李龏"
  },
  {
    "id": "27014e42-69d8-4e7f-940b-a84c130fdcbb",
    "title": "酬左行之金陵夕游",
    "paragraphs": "宫城日晚度寒鸦，新意虽多旧约赊。商女不知亡国恨，恨君嗔折后庭花。",
    "author": "李龏"
  },
  {
    "id": "eda0b652-f72a-4f47-92be-f86c5a553867",
    "title": "书山居女冠绣楼",
    "paragraphs": "一渠流水数家分，絃管楼中永不闻。灯下此心谁共说，紫烟衣上绣春云。",
    "author": "李龏"
  },
  {
    "id": "c77ae55e-2881-4129-b30e-f98bbba239ea",
    "title": "雪  其一",
    "paragraphs": "细玉罗纹下碧霄，萦丛自学小梅娇。闲吟只爱煎茶澹，旋斫生柴带叶烧。",
    "author": "李龏"
  },
  {
    "id": "2a89aa31-6efb-4fc4-83ec-96464ef103eb",
    "title": "雪  其二",
    "paragraphs": "密片无声急复迟，夜来谁向月中归。江湖不见飞禽影，寒锁侯门见客稀。",
    "author": "李龏"
  },
  {
    "id": "04a5d538-bcec-4ae0-b0c7-2ad214f1a7cd",
    "title": "三衢道中",
    "paragraphs": "桂玉愁居帝里贫，南行无罪似流人。橘村篱落香潜度，渐觉生衣不著身。",
    "author": "李龏"
  },
  {
    "id": "cace872d-59bf-4c1b-aae7-c42d488c2791",
    "title": "天城贵家妓",
    "paragraphs": "龙山晴雪凤楼霞，烟水初消见万家。宝枕垂云选春梦，隔帘微雨湿梨花。",
    "author": "李龏"
  },
  {
    "id": "8791f48b-f753-4b5c-919c-0b2b23f884f6",
    "title": "送通上人谒贾寺丞",
    "paragraphs": "进乏梯媒退又难，近因多难怕长安。相知莫话诗心苦，乞取新诗合掌看。",
    "author": "李龏"
  },
  {
    "id": "9283de88-ccf0-4282-a80a-ca0904dd0adf",
    "title": "与郑澹然",
    "paragraphs": "曾是朱门寄食身，一生生计祇长贫。清闲自可齐三寿，他日相逢乞药银。",
    "author": "李龏"
  },
  {
    "id": "f96683c1-a33e-4fdc-931e-219d9f6724db",
    "title": "送黄中入吴门",
    "paragraphs": "行到鲈鱼乡里时，一宫花渚漾涟漪。看春又过清明节，更把愁心说向谁。",
    "author": "李龏"
  },
  {
    "id": "23aa2a11-08f3-4620-8536-e58e4455939c",
    "title": "桐江客舍酬客",
    "paragraphs": "一片离心白羽轻，桐庐江上晚潮生。客来吴越星霜久，身贱多慙问姓名。",
    "author": "李龏"
  },
  {
    "id": "bc032845-372f-4bb5-9d5d-7b77dea5b202",
    "title": "春日咏怀  其一",
    "paragraphs": "客舍青青柳色新，湿云如梦雨如尘。经年抱疾谁来问，萍梗何年是住身。",
    "author": "李龏"
  },
  {
    "id": "5ca3a9a7-8a19-4a03-bcb2-b8193de5e24b",
    "title": "春日咏怀  其二",
    "paragraphs": "春阴初过海棠时，病客遥听百舌儿。纵有芳樽心不醉，落花如雨泪胭脂。",
    "author": "李龏"
  },
  {
    "id": "efc80086-d024-4cca-ab15-c328a67c890a",
    "title": "南郭晴步",
    "paragraphs": "春城无处不开花，南陌晴云稍变霞。高下麦苗新雨后，不教闲地著春华。",
    "author": "李龏"
  },
  {
    "id": "4c513e08-1f8b-4bb7-bc8e-557466be5522",
    "title": "送人归霅城",
    "paragraphs": "江蓠初绿怨骚人，且向东溪种白苹。别恨最深何处写，数株残柳不胜春。",
    "author": "李龏"
  },
  {
    "id": "17ec413a-6a41-4eef-8c67-fa36fd7bf013",
    "title": "游法华寺",
    "paragraphs": "野寺寻春春已迟，青山一路鸟空啼。何人为倚东楼柱，可有文词咏碧鸡。",
    "author": "李龏"
  },
  {
    "id": "76176ade-2114-4dcb-9e17-9d12caaff2cf",
    "title": "赠野庙祈雨老巫",
    "paragraphs": "桑条无叶土生烟，上德由来合动天。铜鼓祭龙云塞庙，对花歌咏似狂颠。",
    "author": "李龏"
  },
  {
    "id": "e9864dcd-eb87-4204-9efe-0bdf902fda38",
    "title": "秋日得郑茂弘书",
    "paragraphs": "野烧空原尽荻灰，逐臣千里寄书来。虫声竟夜引乡泪，旧馆秋阴生绿苔。",
    "author": "李龏"
  },
  {
    "id": "6db71364-31ac-48af-b3b5-2ad2f59b4cad",
    "title": "采药翁",
    "paragraphs": "满头霜雪背青山，百岁身心几日闲。异果奇花香扑面，往来惟在酒徒间。",
    "author": "李龏"
  },
  {
    "id": "1b587def-29f7-43cc-b47b-575696af1893",
    "title": "出元符宫逢雨",
    "paragraphs": "水流黄叶意无穷，倚栋星开牛斗宫。风入古松添急雨，暮程还过秣陵东。",
    "author": "李龏"
  },
  {
    "id": "1253e82e-a655-4c77-ba9e-f56220136c32",
    "title": "金陵送客",
    "paragraphs": "鴈行高送石城秋，客散红亭雨未休。日暮征帆泊何处，楚云湘月忆同游。",
    "author": "李龏"
  },
  {
    "id": "6c0a2a88-bbb1-43dc-8b07-7ed1e0d58621",
    "title": "江西秋日送客游洞霄",
    "paragraphs": "一叶梧桐落半庭，暮猿千曲玉峰青。不知白发谁医得，仙侣无何访蔡经。",
    "author": "李龏"
  },
  {
    "id": "e777111c-cc4b-4d12-b5cd-a6dbbec67a34",
    "title": "枫桥晚泊",
    "paragraphs": "水阔风高日复斜，鹭鸶缭绕入人家。船头系箇松根上，霜叶红于二月花。",
    "author": "李龏"
  },
  {
    "id": "7af2ba77-0aae-4fb1-ae83-728a7b050b0f",
    "title": "秋夜长",
    "paragraphs": "丹凤城南秋夜长，残蝉急处日争忙。如何销得凄凉思，水色帘前流玉霜。",
    "author": "李龏"
  },
  {
    "id": "2de0ae7b-2e16-43e1-8aef-e1dd0f0ab50c",
    "title": "题邮亭",
    "paragraphs": "荆卿雄骨化为尘，春草秋风老此身。行尽江南数千里，未曾逢著独醒人。",
    "author": "李龏"
  },
  {
    "id": "887041f5-dc2b-4f47-b119-f7a0fec6fab2",
    "title": "玉山客夜",
    "paragraphs": "暂凭尊酒送无寥，香印风吹字半销。明月断魂清蔼蔼，桑林蚕后尽空条。",
    "author": "李龏"
  },
  {
    "id": "709ea357-f2d9-4c03-96d4-75ad56c256bb",
    "title": "僧房听琴",
    "paragraphs": "帝乡群侣杳难寻，禅思何妨在玉琴。红叶间飘篱落迥，几曾牵破别离心。",
    "author": "李龏"
  },
  {
    "id": "5792840a-6932-405d-9aa8-5490628a88b0",
    "title": "山居老将",
    "paragraphs": "腰间宝剑七星文，不下青山老白云。门外碧潭春洗马，镇南人忆杜将军。",
    "author": "李龏"
  },
  {
    "id": "1ffc7e8f-e3ce-41ea-a598-698032e5c7af",
    "title": "送林贡君归闽",
    "paragraphs": "晓山初霁雪峰高，渔钓牛蓑且遁逃。昼梦不成吟有兴，便攀龙眼醉香醪。",
    "author": "李龏"
  },
  {
    "id": "2d7ab47d-2c00-4df3-87f9-ddfd1c564eaf",
    "title": "送景道士还山",
    "paragraphs": "古罗衣上碎明霞，自说归山人事赊。金鼎药成龙入海，定知仙骨变黄芽。",
    "author": "李龏"
  },
  {
    "id": "fd83dfe4-8b90-44d9-a0f3-ad383f120c76",
    "title": "赠琴客",
    "paragraphs": "一寸心中万里愁，七条丝上雨翛翛。此心不向常人说，弹作蓟门桑叶秋。",
    "author": "李龏"
  },
  {
    "id": "245e8c69-8bc7-46c1-8f22-c8b55e306cc8",
    "title": "宫怨",
    "paragraphs": "得宠忧移失宠愁，上皇行处不曾秋。泪痕不学君恩断，空逐春泉出御沟。",
    "author": "李龏"
  },
  {
    "id": "098f555c-5b9c-473d-95bd-6a23fff325e4",
    "title": "画松",
    "paragraphs": "画松一似真松树，小手篇章徒尔为。荒斋几度僧眠起，认得巖西最老枝。",
    "author": "李龏"
  },
  {
    "id": "b1078994-6cf0-456f-aea0-2754c8afb98a",
    "title": "村舍",
    "paragraphs": "渚烟深处白牛归，稚子焚枯饭客迟。风动叶声山犬吠，今朝出郭不相随。",
    "author": "李龏"
  },
  {
    "id": "d7e274a2-a639-4d5e-8b26-44a6e5316a8b",
    "title": "越中清明",
    "paragraphs": "柳色千家与万家，闲身行止属年华。残花落日小斋闭，几箇春舟在若耶。",
    "author": "李龏"
  },
  {
    "id": "ba37de25-8c8e-403b-a8a2-38f85bc21288",
    "title": "寄茅山讲庄子道侣",
    "paragraphs": "不用烧兰望玉京，人间无事不曾经。大椿枯后新为记，从许人间小兆听。",
    "author": "李龏"
  },
  {
    "id": "ae2ad935-e568-424b-915f-9fb68fbe4b99",
    "title": "重寄",
    "paragraphs": "竹杖芒鞋称野情，醉乡无货没人争。近年已绝诗书癖，谁问山中宰相名。",
    "author": "李龏"
  },
  {
    "id": "953db97e-9923-4697-883d-35f32856702a",
    "title": "重宿吴林居园亭逢雪",
    "paragraphs": "小隠西亭为客开，旧题诗句没苍苔。银河风急惊沙度，酒作凌凘火作灰。",
    "author": "李龏"
  },
  {
    "id": "501d35ce-ea05-4fa6-8eb5-5ec726fd52a6",
    "title": "遣兴  其一",
    "paragraphs": "春色何因向酒疏，画簷愁见燕归初。不知独坐闲多少，释闷还拈架上书。",
    "author": "李龏"
  },
  {
    "id": "c0b34815-76d7-4980-bb3d-10adf8987dab",
    "title": "遣兴  其二",
    "paragraphs": "青嶂青溪直复斜，水天狼籍变馀霞。朝来逢著山中伴，骑马城西检校花。",
    "author": "李龏"
  },
  {
    "id": "7c355f0d-4765-45ef-b1bb-8a1dc5d992b0",
    "title": "牡丹",
    "paragraphs": "一年生意属流尘，万叶红绡剪尽春。希逸近来成懒病，落时青帝合伤神。",
    "author": "李龏"
  },
  {
    "id": "92fdab8b-720c-41e3-b00e-b8580a936e77",
    "title": "三月晦日留客",
    "paragraphs": "莫为轻阴便拟归，残花应逐夜风吹。共君今夜不须睡，正是王孙惆怅时。",
    "author": "李龏"
  },
  {
    "id": "5803d670-73fe-43de-a492-6dae3cee4321",
    "title": "夜坐",
    "paragraphs": "雨收残水入天河，楼上美人凝夜歌。一点新萤报秋信，故园寥落近沧波。",
    "author": "李龏"
  },
  {
    "id": "d7a9b952-34bc-4b6a-b577-35b7ddc6c75e",
    "title": "子规",
    "paragraphs": "吴王旧国水烟空，坟冢高低落照红。带月莫啼江畔树，几人游宦别离中。",
    "author": "李龏"
  },
  {
    "id": "f8041cf9-8456-4140-9e6f-6ec2a17fe9ff",
    "title": "偶作",
    "paragraphs": "独立空山冷笑春，不须歌调更含嚬。平原累累添新冢，死者还曾哭送人。",
    "author": "李龏"
  },
  {
    "id": "b4aa8662-1c52-44cc-9ae5-d23c0660109c",
    "title": "远客愁",
    "paragraphs": "五湖烟水接遥天，子夜新声何处传。少妇不知归未得，思量大是恶因缘。",
    "author": "李龏"
  },
  {
    "id": "5c09cb1e-831c-4a77-955d-6190365043ba",
    "title": "欲残牡丹",
    "paragraphs": "寥落衰红雨后看，艳多烟重欲开难。氛氲兰麝香初减，裛露阴霞晒不干。",
    "author": "李龏"
  },
  {
    "id": "fab07a57-72d5-49c7-9535-3dbbf4e1c8f1",
    "title": "牡丹中白牡丹",
    "paragraphs": "春风吹我入仙家，香胜烧兰红胜霞。别有玉盘盛露冷，天教晚发赛诸花。",
    "author": "李龏"
  },
  {
    "id": "d02602a4-2d36-4faa-9cc6-12eb33ba42e6",
    "title": "浙江晚渡",
    "paragraphs": "绣毂香车入凤城，春风犹放半江晴。潮声归海鸟初下，一片伤心画不成。",
    "author": "李龏"
  },
  {
    "id": "0daf4915-05df-46d5-8c1d-31acf6c52eac",
    "title": "西陵旅夜",
    "paragraphs": "渔曲飘秋野调清，半窗残月带潮声。不知短发能多少，一夜新添白数茎。",
    "author": "李龏"
  },
  {
    "id": "d946aba5-a094-4edb-b3a6-2d38f9da421e",
    "title": "寄西山僧",
    "paragraphs": "门掩松边雨夜灯，门前歧路自崩腾。谁知独夜相思处，曾看庵西瀑布冰。",
    "author": "李龏"
  },
  {
    "id": "c4897adc-e3e2-4130-8ae5-9a1e22da6b68",
    "title": "姑苏晚泊闻吹鹧鸪",
    "paragraphs": "红映高台绿绕城，蒨衣菱女画桡轻。谁家玉笛吹残照，更听钩辀格磔声。",
    "author": "李龏"
  },
  {
    "id": "b133cfbf-ceb7-4af6-b510-8f5d0cdbf975",
    "title": "偶作",
    "paragraphs": "心如野鹿迹如萍，只愿陶陶不愿醒。楚国蕙兰增怅望，雨中岚影洗还青。",
    "author": "李龏"
  },
  {
    "id": "9f5fab40-e292-49de-a139-732f1106fa21",
    "title": "竹",
    "paragraphs": "锦箨飘零粉节深，万竿如束翠沉沉。子猷殁后知音少，忍翦凌云一寸心。",
    "author": "李龏"
  },
  {
    "id": "e8e7d4d0-8b0b-4912-a1e4-e571e92e8662",
    "title": "燕",
    "paragraphs": "一巢功绩破春光，短羽新来别海阳。千里春风正无力，落花径里得泥香。",
    "author": "李龏"
  },
  {
    "id": "a20a3b0c-976f-4e0c-bde7-0e40b6ee0566",
    "title": "赠琴僧杨坚",
    "paragraphs": "窗中早月生琴榻，独闭山门月影寒。涧水松风生十指，冰囊敲碎楚金盘。",
    "author": "李龏"
  },
  {
    "id": "0378386e-311f-4bfb-9c13-41d1e7c0ccec",
    "title": "江寺老校书",
    "paragraphs": "振鹭翔鸾集禁闱，一生只著一麻衣。湘宫水寺清秋夜，犹拥青编猎是非。",
    "author": "李龏"
  },
  {
    "id": "3f0a9ba2-e474-4f47-9e91-5bf5ebb87f90",
    "title": "答江南友人",
    "paragraphs": "却笑孤云未是闲，书来未报几时还。江南无限萧家寺，名画偏求水墨山。",
    "author": "李龏"
  },
  {
    "id": "e38f58df-0784-4594-a226-acfa1fe2e875",
    "title": "都市月下逢吴伯言",
    "paragraphs": "水亭山寺二年吟，月下相逢辨语音。无限春愁莫相问，一年不见一年深。",
    "author": "李龏"
  },
  {
    "id": "be84ac1f-678c-431d-bc41-e9c0cdc6ad22",
    "title": "丹阳道中",
    "paragraphs": "漠漠野田空草花，柳塘烟起日西斜。村园门巷多相似，竹里缲丝挑网车。",
    "author": "李龏"
  },
  {
    "id": "766b8f31-0c6f-4de1-a84c-5e39102d2723",
    "title": "红楼女",
    "paragraphs": "三三五五结同心，夹巷重门似海深。坐怨玉楼春欲尽，不知歌舞用黄金。",
    "author": "李龏"
  },
  {
    "id": "dc9783c1-53f2-4ee4-9e45-a3e2e1aeef29",
    "title": "清隠楼",
    "paragraphs": "清隠仙书小篆文，挂簷数片是秋云。平郊远见行人小，石路泉流两寺分。",
    "author": "李龏"
  },
  {
    "id": "db8db582-c4ae-45ec-b32c-1e6083865117",
    "title": "辛卯江西秋日",
    "paragraphs": "举目云山要自迷，千门万户鞠蒿藜。数州城郭藏寒树，况复时闻乌夜啼。",
    "author": "李龏"
  },
  {
    "id": "bc753617-91e1-47b8-8a7e-7d542fc79c6a",
    "title": "友人山斋",
    "paragraphs": "寂寂寥寥扬子居，自收云药读仙书。云深路僻少人到，养静资贫两有馀。",
    "author": "李龏"
  },
  {
    "id": "bba08113-6774-4f2f-8d5a-4b050033805f",
    "title": "寒食",
    "paragraphs": "一年唯此两三辰，落拓东风不借春。歌酒家家花处处，何曾紫陌有闲人。",
    "author": "李龏"
  },
  {
    "id": "776a30d1-04a9-40dc-ad74-e49e31a91c9a",
    "title": "野岸花",
    "paragraphs": "红枝欲尽紫枝殷，少有行人辍棹攀。芳草陇边回首客，肯将荣落意来看。",
    "author": "李龏"
  },
  {
    "id": "61c87ab1-eadb-4918-af73-83f497258476",
    "title": "再游茅山任宗师上庵",
    "paragraphs": "一片仙云入帝乡，寒岚依约认华阳。玉池露冷芙蓉浅，过客空来礼影堂。",
    "author": "李龏"
  },
  {
    "id": "d95f8bb9-177c-42a0-a04b-26595c76449a",
    "title": "句容道中即事",
    "paragraphs": "秋风漠漠吐寒云，田熟家家将赛神。山下女郎歌满野，一双长箭系红巾。",
    "author": "李龏"
  },
  {
    "id": "5b37d757-02c5-4ad3-abc8-439002533c46",
    "title": "代野老作",
    "paragraphs": "浮世浮名能几何，青山满眼少年多。有时扪蝨独搔首，目送归鸿笑复歌。",
    "author": "李龏"
  },
  {
    "id": "1345d7e9-2c1c-4b75-84dc-9c509beadd3e",
    "title": "道傍古松",
    "paragraphs": "寒流石上一株松，一半死皮藏蠹虫。石马双双当古树，厖眉书客感秋蓬。",
    "author": "李龏"
  },
  {
    "id": "268e3366-ab27-40ac-b3ca-47113015736d",
    "title": "塞上曲",
    "paragraphs": "贺兰山下阵如云，拟报平生未杀身。谁道古来多简策，古来名将尽为神。",
    "author": "李龏"
  },
  {
    "id": "4187fcb5-4ab2-42d5-850a-d0c5c5a094ed",
    "title": "塞下曲",
    "paragraphs": "都护今年破武威，碛烟烽火夜深微。金钗漫作封侯别，白发生头未得归。",
    "author": "李龏"
  },
  {
    "id": "1e4a07ad-361d-4870-abb6-f5df1aa9d981",
    "title": "送春  其一",
    "paragraphs": "三月惟残一日春，岂知惆怅有闲人。随风未辨归何处，斜日横窗起暗尘。",
    "author": "李龏"
  },
  {
    "id": "c905ad6b-94cb-4bc2-9d72-4e3dceef2ade",
    "title": "送春  其二",
    "paragraphs": "百和初薰越布衣，一年春尽送春诗。满庭芳草坐成恨，贫过长安樱笋时。",
    "author": "李龏"
  },
  {
    "id": "996cf0cb-28d8-4fba-b56f-d6fc5205364a",
    "title": "秋晓闻蝉",
    "paragraphs": "声引秋丝逐远风，月轮移出上阳宫。病来旅馆谁相问，玄发侵愁忽似翁。",
    "author": "李龏"
  },
  {
    "id": "9f44102a-7046-40dc-9956-8d9727f7cf5f",
    "title": "马堘卖花者",
    "paragraphs": "十里宜春下苑花，浓香染著洞中霞。采夫移得将何处，担入宫城许史家。",
    "author": "李龏"
  },
  {
    "id": "0749685b-db80-4eff-b35e-0394585c4016",
    "title": "渔父",
    "paragraphs": "罢钓归来不系船，坐看秋水落红莲。江鲜野菜桃花饭，高唱夕阳孤岛边。",
    "author": "李龏"
  },
  {
    "id": "6765e01b-4d77-4f15-bb66-0cc3f309b93e",
    "title": "赠费道士",
    "paragraphs": "强梳蓬鬓整斜冠，夜听步虚山月寒。缩地往来无定所，洞天谁道却归难。",
    "author": "李龏"
  },
  {
    "id": "40f6752c-ee02-4b52-bfaf-de9da10b3cd5",
    "title": "春夜",
    "paragraphs": "日日日斜空醉归，败裘披苦见毛稀。杜鹃啼断回家梦，梦扫芦花絮客衣。",
    "author": "李龏"
  },
  {
    "id": "bcac0e19-d99f-4773-b8ce-694ecdefe9e1",
    "title": "古观",
    "paragraphs": "仙观曾过知不远，古坛春雨藓生砖。行逢买药归来客，谁解登高问上玄。",
    "author": "李龏"
  },
  {
    "id": "3abfb160-f547-4320-9acb-7e11a039aa5f",
    "title": "过乌衣巷",
    "paragraphs": "王谢风流满晋书，东南一望可长吁。平芜隔水时飞燕，更有何人在此居。",
    "author": "李龏"
  },
  {
    "id": "ef85bdb6-38cf-45df-bca7-71687deac211",
    "title": "宿破寺",
    "paragraphs": "耻将兴废问休公，道似危途动即穷。冷极睡无离枕梦，橘边沽海半罎空。",
    "author": "李龏"
  },
  {
    "id": "224ee76e-ad4b-48ac-96cd-b1835b4e8f65",
    "title": "赋青城山陷",
    "paragraphs": "蜀道天收碧落锺，六丁移路凿蚕丛。飞山夜挟风雷没，愁杀江南鬼五通。",
    "author": "李龏"
  },
  {
    "id": "713de76b-b189-43cb-9087-323b740a3e58",
    "title": "偶题",
    "paragraphs": "杞菊苗香雨足时，芼羹千载忆天随。食盘近觉鱼虾贵，勿笑吴伧啖逐夷。",
    "author": "李龏"
  },
  {
    "id": "5e2c0885-c7c3-4b52-8677-dda4b59e95bc",
    "title": "偶成",
    "paragraphs": "投老谋生未有涯，酸吟空自度年华。人间春雨秋风夜，落叶堪悲似落花。",
    "author": "李龏"
  },
  {
    "id": "4c750ea1-142a-448b-8672-95afc0340289",
    "title": "读周晋仙诗",
    "paragraphs": "句中响处玉珑玲，合使吟人洗耳听。王谢风流今不见，金鹅山下月冥冥。",
    "author": "李龏"
  },
  {
    "id": "a776e06a-eadc-4b7a-be06-4ea8f9e092fa",
    "title": "过太湖",
    "paragraphs": "水面八百里，所之唯认山。消人名利念，出世是非间。帆有凌空势，云无不雨颜。何年洞庭上，林屋老仙关。",
    "author": "李龏"
  },
  {
    "id": "b0f914ed-95de-4317-b71a-9d5b9e03d87a",
    "title": "雨花台",
    "paragraphs": "不见梁时说法僧，一台芳草自青青。满山码碯殷红子，空验天花旧点灵。",
    "author": "李龏"
  },
  {
    "id": "d74431a1-0377-4de6-a902-78698205c3e6",
    "title": "野梅歎",
    "paragraphs": "苍岑大野临回冈，有树破腊扬孤芳。枝头粘得太古雪，月底散出无边香。一清炯然抱幽寂，老与朴樕埋冰霜。青苔黄藓裹寒骨，槁面不入春风场。",
    "author": "李龏"
  },
  {
    "id": "3cda5dfb-2cbb-4ff0-9d04-7f13e0362e3d",
    "title": "夜发崑山问潮馆",
    "paragraphs": "云耿寒星路不明，问潮人起约三更。江风吹上一轮月，照动客船多少情。",
    "author": "李龏"
  },
  {
    "id": "4c3f8ade-9c96-4cbe-8d9a-e8d07a7cec8d",
    "title": "送黄寿老谒淮南贾制帅",
    "paragraphs": "雪边行李别诗朋，诗教龙门在广陵。十里红楼明月夜，莫将新句让徐凝。",
    "author": "李龏"
  },
  {
    "id": "6f068379-1ede-403b-87d6-1736637a0ebe",
    "title": "分咏得鞋",
    "paragraphs": "一钩金押皂花罗，头似鹦哥小不多。记得花时人较醉，窣香曾上木兰坡。",
    "author": "李龏"
  },
  {
    "id": "08ef77a1-479e-46cf-88ea-69254a8b80a2",
    "title": "前有一樽酒",
    "paragraphs": "前有一樽酒，主人奉客客称寿。君不见麟不能飞，凤不能走。龟灵于人，龙死于鬭。山有时兮崩，河有时兮决。秦皇求仙竟不成，梁皇佞佛何曾彻。我今为君拂青萍，履明月，奏云和，歌白雪。洗涤尘埃九折肠，澡瀹风雷三寸舌。上愿天子圣，下愿宰相贤。字民之官不爱钱，四夷妥帖无狼烟。有田负郭安里，秋堂夏屋临平川。左手黄卷右青编，糟糠功名一百年。坐上日日延俊秀，子孙孙子相绵绵。",
    "author": "李龏"
  },
  {
    "id": "a5a0004c-ceae-4a7b-adf3-d8a823f578f0",
    "title": "当置酒",
    "paragraphs": "故人客秋县，青轩临绣楹。颓阳横断柳，短渡隔孤城。风莲卸湘绮，露草结秦缨。当置一樽酒，前途路未平。",
    "author": "李龏"
  },
  {
    "id": "db2a39a9-21e6-494a-82c8-47a521159d68",
    "title": "怀友",
    "paragraphs": "幽人只隔一峰云，几度相思叫不闻。日暮小溪三四曲，蔷薇如雪落纷纷。",
    "author": "李龏"
  },
  {
    "id": "7e4c30da-5715-418f-99b8-39596218217f",
    "title": "旧馆忆王抱节",
    "paragraphs": "夜雨沧波上，寒塘草市中。锺闻两寺应，室掩一床空。买醉留僧烛，敲吟折水葓。沙边鸣宿雁，亦似哭诗翁。",
    "author": "李龏"
  },
  {
    "id": "0acfd999-0a06-4c6c-8dd6-2bc1b3822c18",
    "title": "有忆王抱节陈樗堂",
    "paragraphs": "贫驱游海县，常忆老诗朋。秋事无人语，危楼怯自登。蚌津红日冷，盐灶白烟凝。惆怅辽天鹤，缄书唤不应。",
    "author": "李龏"
  },
  {
    "id": "4928ee54-e6a7-46a3-a7f7-04303a784674",
    "title": "赠黄中为赋澹翁",
    "paragraphs": "世间无味处，子独嗜之深。野菜羹前饮，梨花月下吟。尽于时态别，更没俗情侵。我亦心如水，因题契我心。",
    "author": "李龏"
  },
  {
    "id": "5afe2e57-d640-4c12-9aac-190e6e8d57d0",
    "title": "沈子玉使君",
    "paragraphs": "黄纸新除郡，欣君得晋陵。几年淹俊轨，今日慰亲朋。地近家殊便，民淳治易兴。何时把麾去，莫废遣书縢。",
    "author": "李龏"
  },
  {
    "id": "cedee5d2-cbcb-46cc-92bf-d03f78cfc587",
    "title": "寄抱节",
    "paragraphs": "枕簟惊秋客意悲，吴湖一望白云迷。风枝蝉老寒声起，野浦莲衰夕艳凄。书寄潮船多不到，诗临月馆少曾题。离魂每夜生归梦，只绕东迁汉县西。",
    "author": "李龏"
  },
  {
    "id": "fb276387-bfe5-40c7-b299-75ca9c11bfe1",
    "title": "寄陈公储",
    "paragraphs": "一岁又将晏，客游今海濆。水寒鸥上树，风劲鹘盘云。京酝秋曾饮，湖凉夜亦分。雪边梅事动，吟思正迷羣。",
    "author": "李龏"
  },
  {
    "id": "19d279a9-385d-4248-b706-0c3112ece2e1",
    "title": "酬陈复初见寄",
    "paragraphs": "不作科场梦，尘愁鬓亦衰。每于明月夜，多忆少年时。朗抱花空识，清贫镜独知。秋来大江上，件件欠君诗。",
    "author": "李龏"
  },
  {
    "id": "f0af396c-a952-411c-a05a-da4617cab0eb",
    "title": "桑树",
    "paragraphs": "无花多病枝，唯叶吐春辉。蚕不资为食，人应种者稀。阴成娇雉宿，椹熟乳鶑飞。几槎闲红紫，从渠上锦机。",
    "author": "李龏"
  },
  {
    "id": "e81aa1ec-5a99-4f86-a046-731bad394462",
    "title": "风琴",
    "paragraphs": "呦咽高低韵不同，断魂江月更冥朦。隔窗暗觅声来处，响落晴霄一线风。",
    "author": "李龏"
  },
  {
    "id": "241f996a-e59c-4ef0-8b92-ec14638e2bfd",
    "title": "信州道中",
    "paragraphs": "试出江东路，葛溪还玉溪。滩声喧水石，人语混凫鹥。田卧栽禾鼓，桑闲采叶梯。春城红酒味，犹忆在江西。",
    "author": "李龏"
  },
  {
    "id": "46f58ac2-3686-4170-9ebf-21ead0a6f85b",
    "title": "清塘",
    "paragraphs": "苎旗风里响连耞，蓼岸飞尘入钓车。昨夜碧城疏雨过，断畦秋菜亦抽花。",
    "author": "李龏"
  },
  {
    "id": "647c399c-150f-4183-b402-b7fc20aa5fd8",
    "title": "秋夜芭蕉",
    "paragraphs": "绿似春江水染成，窗纱分映色偏明。霜风一夜浑梢破，叶上残诗读不行。",
    "author": "李龏"
  },
  {
    "id": "fdd4158e-d390-454e-b19f-974692cccc97",
    "title": "采莲曲",
    "paragraphs": "西风引袂凉云起，鸳桨扶船浮绿水。露沁花脂茜粉香，满柄蜂芒刺葱指。红绡半妥金钏明，堤上玉郎闚唱声。湘中暮雨欢期失，各自东西空目成。船荡波心烟漠漠，归路花从唱边落。绿艳红妖江水深，水底灵均应不觉。",
    "author": "李龏"
  },
  {
    "id": "f53e421f-19de-47b0-9fc4-21ed6f8f17e5",
    "title": "秋日子规",
    "paragraphs": "血滴成花不自归，衔愁犹泣在天涯。秋声又比春□苦，除却渊明劝得谁。",
    "author": "李龏"
  },
  {
    "id": "5cd23d99-c01a-459a-8dda-e298f7acac50",
    "title": "山居友",
    "paragraphs": "不事尘中事，如君只一家。堕巢收煮茗，闲艇借移花。养树填山色，疏池抉草苴。妻孥谙地利，亦喜治桑麻。",
    "author": "李龏"
  },
  {
    "id": "2ca08405-01e5-407d-9a98-b40146276ae7",
    "title": "松滨书馆",
    "paragraphs": "一身如鹤信萧闲，又向松滨寄客单。世事嬾能扪蝨话，生涯聊作豢龙看。删来稿卷吟还冗，洗过綀衣著倍宽。独有会心真得处，小庭幽草绿平栏。",
    "author": "李龏"
  },
  {
    "id": "14c39ae3-be55-4183-9921-25e373e3d8fb",
    "title": "登苏州齐云楼",
    "paragraphs": "故基何处是吴宫，醉上州城值晚风。箫鼓沉沉烟树冷，乱蛙声在落花中。",
    "author": "李龏"
  },
  {
    "id": "70702aa6-4527-4746-b5bc-5d8e424f63cd",
    "title": "登凤凰台",
    "paragraphs": "缭垣桐数树，知是阿谁栽。鸣凤久不至，游人空自来。春声归百鸟，古意薄层苔。缥缈三山外，离云扫弗开。",
    "author": "李龏"
  },
  {
    "id": "50b83e6b-a253-46d7-8d99-7bf24f156f46",
    "title": "西兴",
    "paragraphs": "蚤暮船争渡，都城隔岸间。昔为渔钓地，今作利名关。潮探尘中事，年催客里颜。水僊花又发，吾欲老江湾。",
    "author": "毛珝"
  },
  {
    "id": "413673e0-7b32-47ff-8185-5a9cea3208f0",
    "title": "寓池之清夷堂",
    "paragraphs": "堂静草侵廊，羁怀未易忘。近城知郡圃，有佛即僧坊。恶句书盈壁，空樽垒到墙。使君临宠外，满目树苍苍。",
    "author": "毛珝"
  },
  {
    "id": "14a80821-d26c-45ef-bb37-bf4b40a58134",
    "title": "送客游吴",
    "paragraphs": "水乡秋易冷，珍重过吴松。在旅虽难遣，于诗莫厌攻。一轮僧寺月，半夜客船锺。况有贤州牧，知音是旧逢。",
    "author": "毛珝"
  },
  {
    "id": "5d96b08c-41bb-4ebc-8da0-2f4fe8603481",
    "title": "小至",
    "paragraphs": "九地阳初动，披衣起拥鑪。门前初去马，窗外渐啼乌。云色呈金未，梅梢破玉无。焚香待天晓，点易自研朱。",
    "author": "毛珝"
  },
  {
    "id": "0a465818-943f-4e2a-8530-b17c156302c2",
    "title": "庐山栖贤寺",
    "paragraphs": "名重于诸刹，前贤旧隠踪。无人知有路，隔树忽闻锺。瀑壮山疑裂，云深寺若封。或传遗稿在，三叩昔时松。",
    "author": "毛珝"
  },
  {
    "id": "e678558e-72d8-4c68-98d0-2f1d2b542108",
    "title": "登黄岗清淮门",
    "paragraphs": "风吹芦叶江头路，江水江天共秋暮。边淮寒早客行稀，只有征鸿向南去。征鸿自去书不来，远衣未寄凭谁催。孤城惨咽暮笳起，城下荒榛接淮水。",
    "author": "毛珝"
  },
  {
    "id": "35217f47-8164-4acf-bbf7-1f248d5bccd3",
    "title": "种竹",
    "paragraphs": "山居无力尘居俗，有客劝予惟种竹。种成贫家可骤富，翠色琅玕遶君屋。清晨荷鉏斸溪岸，分得溪光入城绿。暮年百事课功迟，坐待春风满林玉。",
    "author": "毛珝"
  },
  {
    "id": "7cb4d117-bb1f-4d6c-ab1f-78aac21c9ec5",
    "title": "墨龙",
    "paragraphs": "真人尸居雷八荒，断砖残墨生苍茫。鲵桓下𥉻九渊黑，神光倒射角与亢。明明元气淋漓蹟，水底焚槐海波赤。周流万化元无极，姑使人心识天则。",
    "author": "毛珝"
  },
  {
    "id": "232f6201-2877-4149-8cc4-2de5ee464f7a",
    "title": "湘江",
    "paragraphs": "湘江谁道无情水，宝瑟声寒愁帝子。安知日月在中天，万古重瞳元不死。楚南楚北千里云，持香遥礼云中君。莫起悲风助骚怨，兰枯菊瘁不堪闻。",
    "author": "毛珝"
  },
  {
    "id": "3c283ead-c3fb-4f09-9998-f8ca9d880674",
    "title": "东风",
    "paragraphs": "东风煦妪如慈乳，欲报生成恨无所。自粘花片作斑衣，起捧春醪劝春举。傍人笑我老如许，我亦笑渠将及汝。梅花也笑柳都舞，君如不饮出童羖。",
    "author": "毛珝"
  },
  {
    "id": "baca34d7-f792-4677-9421-9c15df7e04e1",
    "title": "浙江",
    "paragraphs": "白鷴旧事随波去，太极阴阳自吞吐。长虹夜贯黑头船，四纪沙迎相公路。冯夷作剧真等閒，五都有客雄其间。上林三官浪忧国，千年海底生铜山。",
    "author": "毛珝"
  },
  {
    "id": "cc49a890-4105-4804-8964-393b9ffc87ab",
    "title": "桧瀑",
    "paragraphs": "娲皇失补天南角，一道银河落君屋。又疑元气自周流，不然泻尽谁能续。瀑边老桧尤可人，髯疎骨瘦皮鳞皴。崩崖欲压全不惧，夜半潜蛟暗来去。",
    "author": "毛珝"
  },
  {
    "id": "fe75ca76-7524-4e49-af66-69bf0c8d9cc2",
    "title": "富川邂逅戚叔开",
    "paragraphs": "百虫阫蛰鴈奔忙，君从何来两袂霜。大冠如箕盍齐鲁，此地无乃惊吠厖。钓竿曾笑江湖窄，尺水讵容投犗客。取羝为君向东軷，一声裂石扶桑白。",
    "author": "毛珝"
  },
  {
    "id": "5d948e7e-74ad-4202-a4c7-88f19aa0b24d",
    "title": "虎丘",
    "paragraphs": "阿鸿血染吴苔碧，气彻重泉埋不得。千年至宝复归天，颠倒海中飞霹雳。至今荒怪列虞初，罅石千寻骇游客。寺边别庙是何神，月黑伽蓝问周易。",
    "author": "毛珝"
  },
  {
    "id": "401aa2f9-25f5-4a2d-b36b-8439859d91ad",
    "title": "月",
    "paragraphs": "人言月里仙人住，隠约娑罗树根兔。玄霜捣就亦多年，不见有人曾得度。清光偏照边城秋，城边白骨胎王侯。王侯白骨卒未已，龟蚌吸月独不死。",
    "author": "毛珝"
  },
  {
    "id": "ef5a7505-878c-4ceb-80a4-2a2164fef7b1",
    "title": "丹阳馆",
    "paragraphs": "渡江第一南来驿，几度华堂延鴈客。百年运逐晓云空，愁杀鞮官老无职。南徐今日古阳关，不断歌声祖离席。国雠已复事尤多，折损年年春柳碧。",
    "author": "毛珝"
  },
  {
    "id": "704d3636-07e4-4fc2-9a9b-d7590912d8ae",
    "title": "富池庙",
    "paragraphs": "船头蜀锦三千尺，倒影长虹浸寒碧。相逢不是紫髯郎，鹦鹉洲边眼生棘。江头箫鼓杂灵鸦，人道阴兵曾护国。安知楼下雪千堆，不是吞曹气冲激。",
    "author": "毛珝"
  },
  {
    "id": "4e6053b1-27ab-4b5a-9dff-2c4cef6f9c45",
    "title": "秋日即事",
    "paragraphs": "黄花暴日香欲醉，黄蜂抱香暖欲睡。老夫邂逅亦欣然，一段先天画前意。喧喧归雀聒丛篁，夕风欲转明朝霜。花摇蜂醒我亦觉，斜阳一片秋茫茫。",
    "author": "毛珝"
  },
  {
    "id": "d4a5c6f1-42e7-4c50-821d-0650d17c8a16",
    "title": "甲午江行",
    "paragraphs": "百川无敌大江流，不与人间洗旧雠。残虏自缘他国废，诸公空负百年忧。边寒战马全装铁，波阔征船半起楼。一举尽收关洛旧，不知销得几分愁。",
    "author": "毛珝"
  },
  {
    "id": "9312ad32-c864-49f9-80ab-824a91259446",
    "title": "寓兴国之十咏亭呈诸友",
    "paragraphs": "断垣荒棘疑无路，忽有幽亭一亩馀。不称郡侯来把酒，偏宜野客借观书。临堦汲水防苔滑，隔岸看山爱柳疏。非有旧交时下顾，十分风味落樵渔。",
    "author": "毛珝"
  },
  {
    "id": "bba6e4c6-f94a-4461-a731-70c11823056a",
    "title": "中年",
    "paragraphs": "中年已悟昔皆非，正学无师更可悲。诗道纵能通阃域，圣经曾未涉藩篱。拟从周子参无极，更为东莱续近思。适意舞雩时一咏，区区何用苦吟为。",
    "author": "毛珝"
  },
  {
    "id": "3d2caf79-3d8d-4315-b9aa-351bd7a9c69a",
    "title": "寓泉之定空寺",
    "paragraphs": "斋锺声断佛香销，闲步虚廊转几遭。浊世自缘君不舍，青山岂是俗难逃。鸟如留客音声好，松似骄人意气高。因悟宿根元自有，栽培功浅长蓬蒿。",
    "author": "毛珝"
  },
  {
    "id": "245bdf0b-925d-4d3d-bc42-282b40a63f70",
    "title": "掩卷",
    "paragraphs": "盈箱积案欲何如，误尽苍生半属渠。陆贽外谁无负学，臯陶前是读何书。凿开素朴惟三画，斲碎真淳遂五车。安得六经行世外，民风尽返结绳初。",
    "author": "毛珝"
  },
  {
    "id": "1ad28b54-3158-44e0-9858-7e1f91513234",
    "title": "谢胡默堂",
    "paragraphs": "创新小阁画难成，肯借山翁养病身。万事不忧知有命，数椽分庇可无人。观书漆几明于镜，欹枕藤床软胜茵。终恐傍门心未稳，弊庐虽弊每驰神。",
    "author": "毛珝"
  },
  {
    "id": "a7abe46d-b7a3-48ee-8627-cbb9e3e64dbb",
    "title": "寓泉之安溪",
    "paragraphs": "已恨逢人语不通，更堪烟岭隔千重。山城纵是如花好，海雾终愁似墨浓。远信断无鸿可寄，故乡惟有月相逢。閒于荔绿蕉红处，步屧时留到晚锺。",
    "author": "毛珝"
  },
  {
    "id": "dc785bf9-ea50-48e4-b07f-20e8c5926028",
    "title": "雪",
    "paragraphs": "无雨无云晓色干，忽惊瑰璧满簷端。不教声到窗前觉，应恐愁添屋下寒。占瑞农官寻玉尺，析酲公子索金盘。柴门睡起无多事，捲上疏帘带竹看。",
    "author": "毛珝"
  },
  {
    "id": "79f8fb1b-7241-404f-878c-69021f866296",
    "title": "关心",
    "paragraphs": "关心岁月似惊波，少日无成奈老何。别久帝京知事少，住长客舍识人多。典衣酤酒杯难满，借壁题诗字易磨。早信出门无遇合，故山只合守樵柯。",
    "author": "毛珝"
  },
  {
    "id": "54db3434-5fb8-48a2-ae97-7a332da0dc5b",
    "title": "通之海山楼落成",
    "paragraphs": "千寻雉堞一朝兴，五马行庖此落成。地峻鬼神愁设险，楼高星斗听谈兵。霞羞䌽帜依山歛，月鬭金杯出海明。更有万堆飞石在，寄声残羯盍魂惊。",
    "author": "毛珝"
  },
  {
    "id": "c929ee06-eb41-4c83-b8d2-a24a02880d60",
    "title": "凤凰台",
    "paragraphs": "江山依旧昔人非，多少兴亡问不知。鴈去又逢重到日，凤归安得再来时。风吹木叶随渔艇，霜压芦花出酒旗。特地待吟吟未稳，数声昏笛戍楼吹。",
    "author": "毛珝"
  },
  {
    "id": "8c5963a4-e9a2-42f1-bed8-e81ddefd3e0d",
    "title": "学道",
    "paragraphs": "学道先须学忍贫，缊袍蔬食当华珍。抠衣所欠参前辈，开卷犹欣见古人。暗坐雨窗心似月，冷眠雪屋气如春。向来酷意耽吟事，今亦相忘越与秦。",
    "author": "毛珝"
  },
  {
    "id": "d3ad34fc-24d3-4db2-811c-e39d398f67aa",
    "title": "赠碧蜍",
    "paragraphs": "鸢飞鱼跃两悠悠，造物何心莫问休。但得一杯长在手，不须万户更封侯。人间有梦何非蝶，物外忘机即是鸥。我亦青鞵行脚者，会摩铜狄话重游。",
    "author": "毛珝"
  },
  {
    "id": "a0360198-ee4b-4941-b2c7-c111d4ec2d5c",
    "title": "人才",
    "paragraphs": "但得人才即治安，不忧外侮敢相干。学关世道方为士，业晓农家始是官。国力在兵堪用少，虏情如鬼欲驱难。岂无一代奇男子，抱膝无言静处看。",
    "author": "毛珝"
  },
  {
    "id": "387e1de2-5399-488d-8d2a-08d411de7c91",
    "title": "和张梅深四首  其一",
    "paragraphs": "几踏槐花角寸长，担簦羞作老来忙。立身早慕千层塔，阅世今知百戏场。从辟谷来惟嗜酒，自栽梅后不烧香。人生底为青衫急，亦有秋荷可制裳。",
    "author": "毛珝"
  },
  {
    "id": "d5494ea3-0848-4a05-ab72-3b0dee72bbc7",
    "title": "和张梅深四首  其二",
    "paragraphs": "不用悲歌抚铗长，古无人可免身忙。存心未必耕无地，涉世难忘选有场。新别水云书尚湿，旧题松桂笔犹香。只缘误触神舟走，惆怅京尘涴薜裳。",
    "author": "毛珝"
  },
  {
    "id": "076ef384-45ba-4253-862e-a8607df25a5b",
    "title": "和张梅深四首  其三",
    "paragraphs": "我策曾无一策长，一生蚁踏历间忙。持经佛寺新投社，寄食田家旧筑场。古剑放教龙逐伴，残书分与蠹餐香。不愁死去无名在，化作千年老鹤裳。",
    "author": "毛珝"
  },
  {
    "id": "e97d3971-7145-4327-8143-83319a480bfb",
    "title": "和张梅深四首  其四",
    "paragraphs": "凫鹤都休较短长，静非无用动非忙。闲将诗卷排科甲，戏把文枰列战场。无地可施行话柄，有天须监格心香。功名细看时来耳，珍重渔蓑即衮裳。",
    "author": "毛珝"
  },
  {
    "id": "3a4efbcb-734a-4580-87c0-b2c43b6f934e",
    "title": "古出塞",
    "paragraphs": "初说戍渔阳，俄传出定襄。朝朝征马过，春草不曾长。",
    "author": "毛珝"
  },
  {
    "id": "287b6998-99b2-47bf-9700-23b0fd6b03db",
    "title": "山月",
    "paragraphs": "山月共徘徊，山泉酌一杯。诗成无笔写，画石记苍苔。",
    "author": "毛珝"
  },
  {
    "id": "2e789783-41ab-4300-905a-544a878ec74f",
    "title": "书墨竹",
    "paragraphs": "伯夷有宿世契，子猷结千古交。烟外三叶五叶，雨中一梢两梢。",
    "author": "毛珝"
  },
  {
    "id": "71bbc769-10db-4a0b-a837-644ebd4607dc",
    "title": "观星",
    "paragraphs": "九天有象不虚呈，历历都关国重轻。汉客可无经济意，只将牛女问君平。",
    "author": "毛珝"
  },
  {
    "id": "21fffd87-8ce5-478e-ac4c-af7bd4a69d80",
    "title": "海陵",
    "paragraphs": "绕城无数菜花黄，隔岸蒹葭接大荒。不分塞鸿偏得意，年年春老未还乡。",
    "author": "毛珝"
  },
  {
    "id": "7994c195-9697-42b8-8b63-9093f9502bff",
    "title": "海陵之堡城  其一",
    "paragraphs": "四面蒹葭水接天，中间一片是人烟。相逢尽喜干戈息，白鹭飞来立战船。",
    "author": "毛珝"
  },
  {
    "id": "b22f0440-f681-4d38-a0ef-d67666b21892",
    "title": "海陵之堡城  其二",
    "paragraphs": "傍城三十里芙蕖，怪底繁华浙景无。元是近边农事少，全凭莲藕当官租。",
    "author": "毛珝"
  },
  {
    "id": "85e5c47b-482a-48f0-8e10-3e0bd49ba34e",
    "title": "海陵之堡城  其三",
    "paragraphs": "边声借借早秋风，稻未黄时枣又红。莫厌水乡迁避苦，全家载入绿荷中。",
    "author": "毛珝"
  },
  {
    "id": "68a407c3-5aeb-4515-b30c-e37c3dec39f4",
    "title": "仪真  其一",
    "paragraphs": "频年岁稔少干戈，到处人能贩五河。只道鹾舟偏辐辏，玉杯泾段近年多。",
    "author": "毛珝"
  },
  {
    "id": "d404020d-63c1-4465-be8f-e7e5718966c5",
    "title": "仪真  其二",
    "paragraphs": "多旨楼边古柳斜，龙渊寺里隔荷花。清风尽日无人管，半属僧家半妓家。",
    "author": "毛珝"
  },
  {
    "id": "0dadabfe-761b-4c45-b01c-dc56b5f45e45",
    "title": "仪真  其三",
    "paragraphs": "贩来北枣堪充膳，种得西瓜可析酲。总是中原旧风物，不堪今日是边城。",
    "author": "毛珝"
  },
  {
    "id": "1777caec-3458-4bb4-bc0a-e71ea28aba13",
    "title": "晚凉",
    "paragraphs": "窗前洒地著胡床，浴罢闲来坐晚凉。更取壁灯移暗处，待他月上竹边墙。",
    "author": "毛珝"
  },
  {
    "id": "7504ac6c-792c-4dfb-81c2-09bda9b7a8aa",
    "title": "南山有梅花",
    "paragraphs": "南山有梅花，高者五丈馀。半空发清香，天人为踟蹰。城中三尺本，登盆缀流苏。进之画堂上，笑彼何粗疎。",
    "author": "毛珝"
  },
  {
    "id": "6a008356-3ac6-4fb4-9a75-616d0f31a992",
    "title": "山中吟七首  其一",
    "paragraphs": "幽幽山上松，泠泠松下井。白石当银床，青萝作脩绠。山翁独酌馀，无客可堪请。葛洪分炼丹，陆羽求煎茗。",
    "author": "毛珝"
  },
  {
    "id": "05d69ccd-b6eb-47c0-9906-337896d55d8a",
    "title": "山中吟七首  其二",
    "paragraphs": "采薇作庭实，纫兰作筐篚。持以荐王公，谓可苹藻比。王公龋齿谢，王门何用此。问客姓与名，或是孤竹子。",
    "author": "毛珝"
  },
  {
    "id": "0c179aee-2abf-4bf3-bd70-9d1359ea2b44",
    "title": "山中吟七首  其三",
    "paragraphs": "山中夜读书，山鬼来相试。隔窗问疑难，颇及尧舜事。予非卯金人，安能动星纬。划然一推窗，馀音入空翠。",
    "author": "毛珝"
  },
  {
    "id": "8058f116-60f9-4e5c-982d-9189c8ad40fd",
    "title": "山中吟七首  其四",
    "paragraphs": "山翁不能文，亦免时流笑。早爱沧浪歌，知词不知调。长年山水间，所业只耕钓。偶得千龄龟，遂通八卦兆。",
    "author": "毛珝"
  },
  {
    "id": "c5dd4b9b-2dc4-41a6-8c56-6bbd059ca836",
    "title": "山中吟七首  其五",
    "paragraphs": "山花开满枝，山鸟啼无时。君胡欲弃此，自取尘污为。山猿囓君屦，山鹿衔君衣。挽君君不留，去去终何归。",
    "author": "毛珝"
  },
  {
    "id": "334c9020-d013-4760-bb73-1e37162ffef7",
    "title": "山中吟七首  其六",
    "paragraphs": "槲叶可以衣，松实可疗饥。骑鹿下山去，儗说高人知。高人不可得，纷纷却语谁。晓窗白云过，且自相同归。",
    "author": "毛珝"
  },
  {
    "id": "158fda81-8b58-4b6f-843d-81519ce3ec6a",
    "title": "山中吟七首  其七",
    "paragraphs": "题牋寄亲友，早早山中来。紫芝既可采，蟠桃行当开。持书托南风，北风复吹回。爱之不可见，落日令人哀。",
    "author": "毛珝"
  },
  {
    "id": "f34d4c3a-7305-4d5c-b4d4-a046b503292f",
    "title": "己酉客淮",
    "paragraphs": "烽燧春尤急，人才叹寂寥。恨无黄石略，难致碧幢招。守堑宵仍甲，防城晓未桥。又传经一雪，残哨亦萧萧。",
    "author": "毛珝"
  },
  {
    "id": "7ea7a92d-aa68-4d7e-bf0c-11483e63b247",
    "title": "过黄山法华寺",
    "paragraphs": "积雪满松岗，兹行为悼亡。本非求吉地，祇欲近禅坊。外物心如水，流年鬓已霜。只应双卜宅，永此礼空王。",
    "author": "毛珝"
  },
  {
    "id": "e3a1e7bf-63d1-4ef9-b521-3f767ef3b8d7",
    "title": "送田耕月游吴  其一",
    "paragraphs": "衣笈诗囊外，身轻费亦轻。不妨船眼窄，时上岸头行。橘里逢霜信，松江问水程。吴中闻岁稔，新籴想须平。",
    "author": "毛珝"
  },
  {
    "id": "db37d11d-0623-4e30-ae1d-e81118e3d8cd",
    "title": "送田耕月游吴  其二",
    "paragraphs": "登桥仍问渡，迢递到吴中。倩仆挑茶灶，移船避钓筒。月生林屋洞，潮接馆娃宫。得句人传去，苏牋价益穹。",
    "author": "毛珝"
  },
  {
    "id": "d3da48d1-8c61-43ed-8f2d-9050153366b3",
    "title": "送田耕月游吴  其三",
    "paragraphs": "此去姑苏郡，都无五日程。仍闻新太守，最重旧交情。有句梅边索，无田月下耕。双亲方待养，吾亦勉君行。",
    "author": "毛珝"
  },
  {
    "id": "e3f8dbd3-a9f9-4abe-aa7d-aea50f50a4cd",
    "title": "湓江",
    "paragraphs": "远树一重重，烟村与市通。难寻元亮宅，遥酹菊花丛。蜀浪帆樯外，庐山几席中。何时边事息，来此作渔翁。",
    "author": "毛珝"
  },
  {
    "id": "97e92c6e-1e5f-43c0-9b12-854b1f71cfb8",
    "title": "吴门田家十咏  其一",
    "paragraphs": "去年一涝失冬收，逋债于今尚未酬。偶为灼龟逢吉兆，再供租约赁耕牛。",
    "author": "毛珝"
  },
  {
    "id": "cd3f83b0-4672-40aa-914a-87a9728cc845",
    "title": "吴门田家十咏  其二",
    "paragraphs": "竹罾两两夹河泥，近郭沟渠此最肥。载得满船归插种，胜如贾贩岭南归。",
    "author": "毛珝"
  },
  {
    "id": "0548cf36-82dc-4466-a941-ed3246950e81",
    "title": "吴门田家十咏  其三",
    "paragraphs": "到处车声转水劳，东乡人事独逍遥。一堤滟滟元非雨，总是吴江淡水潮。",
    "author": "毛珝"
  },
  {
    "id": "a179434e-0495-40e6-a95d-ddb946236762",
    "title": "吴门田家十咏  其四",
    "paragraphs": "今年田事谢苍苍，尽有瓶罂卒岁藏。只恐主家增斛面，双鸡先把献监庄。",
    "author": "毛珝"
  },
  {
    "id": "80c14caa-587f-44ea-8979-98525be3f7b6",
    "title": "吴门田家十咏  其五",
    "paragraphs": "主家租入有常规，十月开仓不许违。占得头筹先众了，绕身红䌽送将归。",
    "author": "毛珝"
  },
  {
    "id": "f8178414-25d1-4f59-a4b2-517814f07255",
    "title": "吴门田家十咏  其六",
    "paragraphs": "西乡本是最高乡，今岁收成亦倍常。瓦鼓䌽亭连日閙，谁家不谢白龙王。",
    "author": "毛珝"
  },
  {
    "id": "544e4f21-f57a-4cb9-a37b-e0ffab0328ae",
    "title": "吴门田家十咏  其七",
    "paragraphs": "村村鼓笛乐秋成，露未凝霜水未冰。无頼酒家偏罔利，隔年早挂上元灯。",
    "author": "毛珝"
  },
  {
    "id": "1daa19fe-c2e4-4a90-bc14-57a91e136f00",
    "title": "吴门田家十咏  其八",
    "paragraphs": "田家少妇最风流，白角冠儿皁盖头。笑问傍人披得称，已遮日色又遮羞。",
    "author": "毛珝"
  },
  {
    "id": "067a3855-4c08-408c-b67d-1c0f88cb054a",
    "title": "吴门田家十咏  其九",
    "paragraphs": "长襟侈袖若僧衣，闲荡扁舟入郭嬉。好是醉归村舍晚，声声耳畔阿郎儿。",
    "author": "毛珝"
  },
  {
    "id": "660f3f3e-5844-4c8d-9c36-50a4d95d5532",
    "title": "吴门田家十咏  其一○",
    "paragraphs": "主家文牓又围田，田甲科丁各备船。下得桩深笆土稳，更迁垂柳护围边。",
    "author": "毛珝"
  },
  {
    "id": "15cbe2dc-a7c7-462a-b80d-5e995c8be795",
    "title": "刘寺",
    "paragraphs": "曾住昭阳殿里头，何年香骨掩荒丘。虚传碧落归僊去，谁见苍梧从帝游。鸾阁粉销尘影暗，蜃炉香冷石人愁。风前不敢梅花折，犹恐君恩宠未休。",
    "author": "毛珝"
  },
  {
    "id": "f9e6067e-66ba-4027-9cf6-3b1210097f30",
    "title": "宿广果寺",
    "paragraphs": "寺门初掩夜沉沉，风逼灯寒桧影深。满屋异香僧入忏，一瓯新茗客搜吟。云归古殿闻龙气，月照空池见佛心。坐久恰眠眠未稳，屋头锺起鹊惊林。",
    "author": "毛珝"
  },
  {
    "id": "c0c592f9-ebfe-40b6-ad45-d2520a889ca5",
    "title": "金陵",
    "paragraphs": "虎踞龙蟠在目前，依前行阙锁寒烟。津头鼓角增新戍，陌上笙箫减旧年。高塔直看淮对境，断碑闲忆晋诸贤。我来尚喜秋成日，鱼蟹堪赊满市边。",
    "author": "毛珝"
  },
  {
    "id": "5b0790e3-ea2e-45f8-89e9-60d40434f067",
    "title": "拄杖",
    "paragraphs": "数节坚如玉削成，几年出入伴闲身。扶持衰老非无术，变化虚空亦有神。药笼倒挑同入市，酒壶斜挂共寻春。虽然未作颠危用，闲指迷津与路人。",
    "author": "毛珝"
  },
  {
    "id": "4131f4a0-11bc-4cfc-86f0-7359e7db4aac",
    "title": "数椽",
    "paragraphs": "梅有清香竹有阴，数椽于此寄幽深。旧看归鴈抛孤旅，新听啼螀悔苦吟。几卷书皆先世迹，一张琴是古人心。柴门未必无知己，何必江湖在远寻。",
    "author": "毛珝"
  },
  {
    "id": "dbac4a25-dc7e-4cd4-9fe1-bd790492132c",
    "title": "陈藏一山房",
    "paragraphs": "一室焚香即太初，万人如海尽从渠。第于心上曾无着，何必山中始可居。垂箔护花嫌引蝶，连筒汲井怕生鱼。草玄政不妨人事，问字敲门未可疎。",
    "author": "毛珝"
  },
  {
    "id": "e592c6f0-139c-4ecb-9a20-2928edbf46e8",
    "title": "元日寓越之三江",
    "paragraphs": "客里元正最可怜，就他香案礼苍天。懒拈蓍草占新岁，频对菱花忆去年。仅有邸翁分席拜，不如野老着衣鲜。百年草草浑如此，且醉残梅了目前。",
    "author": "毛珝"
  },
  {
    "id": "2512e201-3f3c-4ee4-8ab2-2ba67f7e8e42",
    "title": "桂",
    "paragraphs": "天上分来种异常，年年花占菊前黄。堆将龙麝应难敌，隔尽屏帷亦透香。此日且饶秋富贵，全家疑在月中央。明朝酒醒风吹尽，赢得黄金满步廊。",
    "author": "毛珝"
  },
  {
    "id": "0677cf09-faea-4e8b-a06b-aed285a8daae",
    "title": "沧浪亭",
    "paragraphs": "濯缨人去水空寒，事属明时欲问难。日暮客归园馆闭，鹭鸶飞上石棋盘。",
    "author": "毛珝"
  },
  {
    "id": "9252cc39-5d0b-4d7d-be9f-294847d44650",
    "title": "石湖",
    "paragraphs": "一片湖光接薜萝，功名馀事属吟多。至今鱼鸟皆堪敬，曾见乌巾照碧波。",
    "author": "毛珝"
  },
  {
    "id": "812cbb39-2e3f-4e9b-bccc-e6f0f3fc9d89",
    "title": "西兴寄呈",
    "paragraphs": "生平未始识东州，不谓招邀得漫游。南镇门前秦望晓，西兴浦口浙江秋。风抟怒气潮初落，山湧青冥雨乍收。岂为登临重回首，使星只在五云头。",
    "author": "毛珝"
  },
  {
    "id": "e86616bd-dff4-4cb4-83fe-1bcd2d1207e1",
    "title": "访白玉蟾值其出题壁",
    "paragraphs": "怪访怪，怪不在。茅君山，来相待。",
    "author": "黄春伯"
  },
  {
    "id": "58c2b4f8-a88c-42d2-86b7-9f0919746dd2",
    "title": "绝句",
    "paragraphs": "半篙春水一蓑烟，抱月怀中枕斗眠。说与时人休问我，英雄回首即神仙。",
    "author": "黄春伯"
  },
  {
    "id": "62825ab2-6565-4d51-8c27-604fdb21e3c3",
    "title": "寄三山彭鹤林",
    "paragraphs": "瞻彼鹤林，在彼无诸。鼓山之下，螺江之隅。瞻彼鹤林，在彼长乐。嵩山之上，螺江之角。一别鹤林，春聿云杪。青山之外，落花啼鸟。一望鹤林，回首千里。斜阳之外，白云流水。日复一日，思我鹤林。鴈断鱼沉，实伤我心。",
    "author": "白玉蟾"
  },
  {
    "id": "7176811b-9707-4b59-a144-59ad143943fb",
    "title": "暑热",
    "paragraphs": "玉友避嫌，竹奴专宠。听官丐闲，诗勇不将。",
    "author": "白玉蟾"
  },
  {
    "id": "a251dd92-729d-470a-96d0-0a6c399fe5fc",
    "title": "红巖感怀四首  其一",
    "paragraphs": "山高兮风寒，烟蒙蒙兮雨漫漫。雨霁兮雪飞，半夜无人兮倚栏。明月兮空山。",
    "author": "白玉蟾"
  },
  {
    "id": "b23d098a-f494-4f12-b653-a6c3a663a076",
    "title": "红巖感怀四首  其二",
    "paragraphs": "猿啼兮鸟哀，风飕飕兮雪皑皑。雪霁兮云收，思我故人兮伤怀。古径兮苍苔。",
    "author": "白玉蟾"
  },
  {
    "id": "83092074-bffe-4b75-9dcf-9d8794728e84",
    "title": "红巖感怀四首  其三",
    "paragraphs": "风悲兮花落，鸟哀哀兮水簌簌。水寒兮石苍，幽人自感兮惸独。古洞兮枯木。",
    "author": "白玉蟾"
  },
  {
    "id": "8f81d765-fbd2-4172-af31-9774bd8c6957",
    "title": "红巖感怀四首  其四",
    "paragraphs": "草青兮烟冷，山苍苍兮水楚楚。山深兮地僻，青鸟不来兮凄苦。断烟兮荒草。",
    "author": "白玉蟾"
  },
  {
    "id": "8dd02f15-79ae-49a9-a836-84a475b0bf27",
    "title": "孤鹤辞",
    "paragraphs": "芝田长相依，瑶池长相随。云泥共悲欢，生死同襟期。行啄林莽间，断翅谁与医。往者不可复，病者不得飞。极目青云中，临风翘以思。思深不复啄，一唳天容悲。",
    "author": "白玉蟾"
  },
  {
    "id": "1d20e423-a827-4676-b26d-45c6914e87a1",
    "title": "枫叶辞",
    "paragraphs": "丹枫陨叶纷堕飞，撩拨西风尽倒吹。云外飘飘呼莫回，四方沉冥鴈为悲，辞柯一去遐不归。已判此秋长别离，生者有尽死有期。凭高望远深相思，手挥丝桐送斜晖。",
    "author": "白玉蟾"
  },
  {
    "id": "56622763-e61e-40f4-8bca-9195af0e9561",
    "title": "临安天庆陈道士濩武夷赠之",
    "paragraphs": "七闽多山水，两淮好风月。潇湘之烟云，巴广之雨雪。收拾归武林，细与令师说。",
    "author": "白玉蟾"
  },
  {
    "id": "f0e97f81-0f55-4a25-accd-b36a59bcbfaf",
    "title": "孤鴈叹",
    "paragraphs": "孤鴈声嚘嚘，忧如司马牛。君不见煮豆燃豆萁，斯人者斗米尺布渠岂羞。知有鹡鸰在原不，知有棠棣之华不。",
    "author": "白玉蟾"
  },
  {
    "id": "6bb92971-781a-4b18-add9-0cbb27a627c0",
    "title": "梧州江上夜行",
    "paragraphs": "云去云来几点星，城头画鼓转三更。草深萤聚浑成燐，月暗鹤飞惟有声。何处夜航鸣橹过，沧江如镜烟半破。忽然长啸惊沙鸥，飞入前山不留箇。",
    "author": "白玉蟾"
  },
  {
    "id": "0a96786b-c329-4741-85ab-5320384b7d76",
    "title": "悲风曲",
    "paragraphs": "山风凄冷山木悲，虎不敢啸鬼夜啼。溪声暗绕苍苔路，翠羽丝毛寒不栖。幽人此时楼上立，叶照松梢露珠泣。有酒欲饮饮不成，月华缥缈烟光湿。",
    "author": "白玉蟾"
  },
  {
    "id": "ee19f02d-cf6c-4b19-a16f-f624e2cdc8c8",
    "title": "红楼曲",
    "paragraphs": "红楼贮飞琼，夜夜令人忆。回盼千山外，天远暮云碧。西风白芙蓉，往事殆陈迹。为我收眼缬，织得愁成疋。",
    "author": "白玉蟾"
  },
  {
    "id": "1afc20a0-65ce-4d57-a92e-3a7a6c85f023",
    "title": "暮云辞",
    "paragraphs": "云行太虚中，薄暮何冥冥。仰望青松梢，上有白雪翎。千巖舞落叶，万树罗翠屏。流水咽寒涧，湛露濡香蘅。幽人一回首，家世渺浮萍。蓬莱在何许，绛阙邈太清。青鸟杳不来，白云去玉京。夫我何悽其，怅哉此幻形。注目玉霄峰，青猿一声声。",
    "author": "白玉蟾"
  },
  {
    "id": "0c417298-2bab-4ba2-b754-879c0b2abcd4",
    "title": "有赠",
    "paragraphs": "我见千家閙管絃，金瓶玉水养春妍。一朝花落空枝在，爨下焦枯亦可怜。曾闻李白之诗否，以色事人几长久。断蘂残英尚未衰，月明人立黄昏柳。",
    "author": "白玉蟾"
  },
  {
    "id": "7216c1f4-a2a4-4bcb-ba33-c0be82aafb58",
    "title": "笔架山",
    "paragraphs": "吾是瑶台翰墨仙，操觚弄椠玉皇前。翻云为墨海为砚，一片寒空如雪牋。兔豪象管用不得，倒蘸崑崙醉钩画。当年染罢八角芒，金阙上章求放逸。三峯坐断江南天，临汝城头苍苍然。状如笔架翠起伏，与吾阁笔齁齁眠。山灵惊呼猿鸟乱，清魂复被风吹散。起来叫问山前人，几度松枯白石烂。",
    "author": "白玉蟾"
  },
  {
    "id": "1faa5335-798e-4bd4-ba05-7897e070edde",
    "title": "积翠楼",
    "paragraphs": "飞云湧浪天边来，翠色迷空拨不开。逸人怜此一崔嵬，峨翬危簷倚翠堆。客来楼前认林樾，坐久神爽愈飞越。移时双鹤何处归，遥见前山两点雪。",
    "author": "白玉蟾"
  },
  {
    "id": "c358aa11-9496-476e-8741-6c6b67210a2c",
    "title": "妾薄命",
    "paragraphs": "妾居西北方，容貌亚冰雪。妾长嗟无媒，孤影对明月。头绾堕马髻，脚衬凌波袜。钗梁溜金凤，舞带蒙锦缬。颈瑳素玉圆，胸莹新酥滑。翠靥中蛾眉，瑶花亸鸦发。腰袅柳丝轻，脸润桃花发。出郊乘紫骝，蔽目举青繖。不敢一回首，烟际暗愁结。谁家白面郎，志气何飘扬。使妾一过眼，吾肉燔如汤。自惟父母严，折花回倚墙。",
    "author": "白玉蟾"
  },
  {
    "id": "dbf98c1c-0dae-4bf1-ac39-00c66694ee22",
    "title": "陌上桑",
    "paragraphs": "春深陌上桑，羣蚕頼以食。鞠蚕妾之事，采桑妾之职。桑老蚕茧成，幸而筥筐实。缲之复纺之，妾复躬纴维。织成一端练，于以蔽袒裼。使君一问桑，下车辄思惑。妾固愿相从，妾夫不足惜。安得以妇人，而灭使君德。使君勿内热，妾心坚如石。",
    "author": "白玉蟾"
  },
  {
    "id": "17d7300d-e411-4588-ba5f-342b3ccc6c2f",
    "title": "孤鸿曲",
    "paragraphs": "秋阴薄薄天风凄，黄落满空孤鸿飞。志在江湖叫何悲，桂枝初花来几时。得非往者失埙箎，云情月思哀独归。青霄高处更危机，胡不少栖欲何之，霜翎雨翅不自持。非无稻粱与菰黍，食不下咽情永辞。江头弔影鸣愈悽，嘹唳之声矧可思。",
    "author": "白玉蟾"
  },
  {
    "id": "6189daa1-feb2-42ad-a7f3-a6a47cd5ee7d",
    "title": "初至梧州",
    "paragraphs": "夜半江风吹竹屋，起挑寒灯怜影独。荒鸡乱啼思转多，黠鼠啸跃眠不熟。旧曲情声觉悲凉，故园心眼时断续。何当牵犬臂苍鹰，锦帽貂裘呼蹴踘。",
    "author": "白玉蟾"
  },
  {
    "id": "545643f4-c489-4a2b-aae1-4d63668704b9",
    "title": "岁晚书怀",
    "paragraphs": "岁事忽婉娩，旅怀良尔悲。风雾起无边，雨雪凄霏霏。岂无销金帐，唱饮羊羔儿。寄食他人门，屏息从所依。鵰鹗翔九天，鹪鹩巢一枝。烟霄有熟路，我当何时归。人间自富荣，信美非所宜。朱颜日已改，华发渐复稀。触目思远人，胜赏怀昔时。园林向衰谢，青山吞斜晖。坐久露华重，吟残云意迟。晴空清已旷，寒月满我衣。莫言一杯酒，容易相对持。病鸐栖草亭，会须唳声飞。",
    "author": "白玉蟾"
  },
  {
    "id": "b3f8b662-a5f9-4647-906d-ad62ca7c28d6",
    "title": "黄叶辞",
    "paragraphs": "男儿铁石肠，遇秋多凄凉。节物遽凋变，今古堪悲伤。西来白帝风，暗惊万叶黄。拚与舞零落，此意付夕阳。堪叹远行子，只影天一方。佳人去不返，苍烟冥八荒。对此一黯然，两鬓沾吴霜。自顾蒲柳姿，眇在烟水乡。晚汀慨鸿鴈，夜浦羞鸳鸯。何当从宋玉，问路游高唐。",
    "author": "白玉蟾"
  },
  {
    "id": "15a8bba8-8b11-40fd-8a4c-cb9b05ef934b",
    "title": "明妃曲",
    "paragraphs": "行行莫敢悲，一死复千怨。脱身歌舞中，姊姒不足恋。蛮帐紫茸毡，虽卑固不贱。昔在后宫时，几见君王面。君王有凤偶，不数芹边燕。傥曾赐御览，岂为画所幻。粉黛相嵚巇，亦惧人彘变。但念辞乡国，远适堪慨叹。此时汉无策，聊塞呼韩愿。非无霍嫖姚，两国虑涂炭。欲宽公卿忧，只影非所羨。敬将金缯行，不觉泪珠溅。请行安得辞，心心存汉殿。所怜毛延寿，既杀不可谏。马蹄蹴胡尘，晓月光灿灿。悽怆成琵琶，千古庶自见。他时冢草青，汉使或一奠。",
    "author": "白玉蟾"
  },
  {
    "id": "6cce74f8-d5d7-455c-b1d5-9014cb02be5d",
    "title": "公无渡河",
    "paragraphs": "君不见猿啼苍梧烟，风捲潇湘水。双蛾无处挽重瞳，粉篁点点凝春泪。又不见鹤饮瑶池月，露泣龟台花。百官极目望八骏，青鸟寥寥空暮霞。呜呼，不自爱惜甘蹈死，亦不闻乎千金子。公无渡河要渡河，公要渡河争奈何。",
    "author": "白玉蟾"
  },
  {
    "id": "da3b789b-d31f-47ad-91a5-d0827cd3991e",
    "title": "长歌行",
    "paragraphs": "厥初由阀阅，吾志在林泉。为舜不无地，睎颜尽有天。鱼虫犹可佛，鸡犬皆登仙。顾我非六六，荷天良拳拳。幼时气宇壮，长日文彩鲜。琴剑微暖席，江湖动经年。异乎三子撰，契彼五家禅。既已出洙泗，从而师偓佺。肩依洪崖右，道在灵运前。所得既天祕，与交又国贤。可图大药资，以办买山钱。东访鼎湖浪，西寻苍梧烟。一寸百炼刚，半生双行缠。簪绅非无欲，鱼鸟从所便。逸兴五湖阔，虚名四海传。饱餐青精饭，细读黄石编。顷自七闽出，放焉迷市廛。红尘刺人眼，名利交相煎。富贵已尝鼎，云霄当著鞭。蹉跎度青春，迟暮即华颠。且有安期枣，与夫泰华莲。高陵易为谷，沧海俄成田。光景亦倏忽，物华随变迁。仰天时一笑，顾影长自怜。紫府何冥邈，青鸾何沉绵。蓬莱云渺渺，小有月娟娟。策足青霞路，收功黄芽铅。上以游太虚，下以穷九渊。辇毂气所王，湖山乐无边。飘然复何往，此去如蜕蝉。",
    "author": "白玉蟾"
  },
  {
    "id": "96115268-cbe6-4575-bc6e-4283cd82b51f",
    "title": "听猿",
    "paragraphs": "三树五树啼寒猿，一声两声落耳根。吾疑耳到猿啼处，却是猿声随风奔。猿声不悲亦不怨，吾亦于世何所恋。夜深月白风籁寒，听此忽然毛骨换。",
    "author": "白玉蟾"
  },
  {
    "id": "e4c643dd-19c2-4dd4-8011-22021b9199d1",
    "title": "徯鹤",
    "paragraphs": "白云无消息，黄鹤杳不归。华表风露冷，临臯星斗稀。不念桑田变，但向瑶台飞。盍不归来乎，翩然点翠微。",
    "author": "白玉蟾"
  },
  {
    "id": "a37e0be5-d3b5-48ad-aba9-5940a1d13b9d",
    "title": "挹爽",
    "paragraphs": "高人今居笔架山，苍烟冥蒙常风寒。西壁千巖青未了，万顷岚光薄清晓。晓来轩窗敞且明，风櫺月牖一壶冰。鸡声未断锺声起，起饮沆瀣朝紫清。人间红尘刺人眼，世上蜗蝇徒尔乱。岂复知此爽气佳，已被高人俱占断。",
    "author": "白玉蟾"
  },
  {
    "id": "1c89b631-193a-438e-af27-3b2f56fe5308",
    "title": "舒啸",
    "paragraphs": "豁然登高台，四天一何眇。舒怀摩丹田，静境万籁悄。前村生孤烟，半山吞残照。倚剑呼黄鹤，遽然发长啸。",
    "author": "白玉蟾"
  },
  {
    "id": "67691808-cf06-4c83-bdab-5f5c272a2d36",
    "title": "姚魏堂",
    "paragraphs": "青帝收成功，乃王木芙蓉。姚魏久燮理，功成盍受封。向已魁梅花，此当相芍药。桃李寂不言，蜂蝶寒无托。",
    "author": "白玉蟾"
  },
  {
    "id": "0886ac0d-7995-4a18-a2d6-310f06d9e21b",
    "title": "希夷堂",
    "paragraphs": "道人久矣泯耳目，萧然自如脱羁束。朝随扶桑日头起，暮趁崑崙云脚伏。青牛过关今几年，此道分明在目前。昨夜琴心三叠后，一堂风冷月娟娟。",
    "author": "白玉蟾"
  },
  {
    "id": "5a438c60-881f-4289-85a5-f42cffcf5391",
    "title": "秋宵辞  其一",
    "paragraphs": "秋色何凄凄，奈此可怜宵。银河望不极，万籁凉萧萧。云花远缥缈，月影寒寂寥。一鴈蹲沧洲，羣萤飞断桥。仰盼苍松枝，黯然不自聊。",
    "author": "白玉蟾"
  },
  {
    "id": "501e0beb-8ba8-48a5-9bcc-60969ec70216",
    "title": "秋宵辞  其二",
    "paragraphs": "长天滑如纸，皓月寒如水。今人成古人，人生复能几。顾此清凉夜，此情不自已。聊以写怀抱，黯黯泣神鬼。所泣复何言，已矣复已矣。",
    "author": "白玉蟾"
  },
  {
    "id": "5bf74dbe-fb6d-4112-b051-62c3ed9b727e",
    "title": "秋宵辞  其三",
    "paragraphs": "仰观银河月，千林散寒光。佳人今何之，远在天一方。秋声酸我鼻，秋色断我肠。夜深倚西风，清泪如雨霶。世有千里马，可怜无王良。",
    "author": "白玉蟾"
  },
  {
    "id": "9cf8d431-a7b3-482d-8b4c-df3bc6fd5779",
    "title": "秋宵辞  其四",
    "paragraphs": "空山寂无人，出门但明月。悲哉谁与论，对此一愁绝。清露袭衣裳，凉风逼毛发。泪雨忽复晴，愁云悄自灭。顾影青松下，此意在绛阙。",
    "author": "白玉蟾"
  },
  {
    "id": "e3ab620a-8b71-466a-a44e-7cb65a7baeb6",
    "title": "秋宵辞  其五",
    "paragraphs": "长天与远水，极目烟冥茫。暮鸿孤悲鸣，霜林万叶黄。倚松望翠微，数点寒萤光。吾非长夜魂，堕此寂寞乡。衷情凭谁诉，空山草木长。",
    "author": "白玉蟾"
  },
  {
    "id": "1c466070-307b-4d0c-8816-99eccc19315d",
    "title": "秋宵辞  其六",
    "paragraphs": "月华明如许，秋色清可掬。小立西湖道，弥漫芰荷绿。人生真是梦，造物不可覆。英雄受凄凉，娇騃饱粱肉。湖山却见知，对人长青目。",
    "author": "白玉蟾"
  },
  {
    "id": "3efee278-e095-4d56-92b8-7b3ff0cacab7",
    "title": "秋宵辞  其七",
    "paragraphs": "眇哉青松梢，高高九千尺。两班森道傍，暮起凄黯色。嗟彼昂藏姿，山林端可惜。浩然呼西风，夜深鸣萧瑟。此意偶相似，叹息复叹息。",
    "author": "白玉蟾"
  },
  {
    "id": "ad502e5f-e28d-4ab1-b5b5-251e6c0de884",
    "title": "秋宵辞  其八",
    "paragraphs": "孤月明秋空，清影跨洞门。彼美婵娟姿，的是姮娥魂。凄然到书帙，惸然入酒樽。不归广寒家，夜游天子园。无人知此怀，惊烟笼啼猿。",
    "author": "白玉蟾"
  },
  {
    "id": "9898aeb6-6834-491b-b280-56978ec63ce2",
    "title": "秋宵辞  其九",
    "paragraphs": "吾身如浮云，缥缈归无家。又如孤飞鴈，不鸣跧蓼花。路傍多青草，无语阅岁华。野外亦有兰，抱香委泥沙。夫岂造物者，故欲孤此邪。",
    "author": "白玉蟾"
  },
  {
    "id": "5dcb1cc6-152d-4747-a00f-764900a6d7ca",
    "title": "秋宵辞  其一○",
    "paragraphs": "清秋薄湖山，蒲柳生寒烟。怅望荷花中，谁家鸣筦筦絃。岂复念伊人，孤影芙蓉边。吸风咀月露，照水时自怜。暗怀夜光宝，长吁不成眠。",
    "author": "白玉蟾"
  },
  {
    "id": "28e08f10-0c74-4858-ac79-231aa712aacb",
    "title": "秋宵辞  其一一",
    "paragraphs": "佳人遽成古，冰魂唤不譍。料得冥冥中，怜我身如僧。松间一太息，树吼苍云崩。幽愁积如山，心上一层层。成连与瓠巴，枯骨悲荒陵。",
    "author": "白玉蟾"
  },
  {
    "id": "908a833e-2e85-4280-9ce1-c80555736ade",
    "title": "秋宵辞  其一二",
    "paragraphs": "此身非我有，在世聊尔为。于此傥有得，夫复何所悲。遂将鬰抑怀，写作悽苦辞。如彼深闺妇，暗起鸳鸯思。苍苍亦有耳，此情知不知。",
    "author": "白玉蟾"
  },
  {
    "id": "c38855f5-d2b1-43fc-868f-96e514da4537",
    "title": "凝翠",
    "paragraphs": "香穟飞紫烟，茗花湧白雪。坐对松竹林，已换尘俗骨。前山多翠色，凝然暮欲滴。凭栏拍掌呼，天外鹤来一。",
    "author": "白玉蟾"
  },
  {
    "id": "47f366df-35fa-4325-9b17-518eaed68e63",
    "title": "述古  其一",
    "paragraphs": "黍大青混沌，此即万化鞘。盘古不得窥，凿之忽七窍。太朴既脱手，银蝠乃夜啸。干坤两餠分，日月双丸跳。九鸦方爇天，致渠共工鬭。额血不周山，山裂天西漏。娲皇炼彩石，一发大庭笑。宓牺方蛇蟠，商契亦燕鷇。",
    "author": "白玉蟾"
  },
  {
    "id": "0c6aaeb3-990c-4ee1-87a7-4bf069c89937",
    "title": "述古  其二",
    "paragraphs": "帝子御飞龙，鼎湖叫奚为。玉京鬰崔嵬，银河汎渺弥。俯首视红尘，万蚁纷何知。乘云游八极，手翫珊瑚枝。汤武事干戈，此事矧肯期。但闻穆天子，八骏曾瑶池。",
    "author": "白玉蟾"
  },
  {
    "id": "1385a71c-7f24-4f65-953f-0c595384d665",
    "title": "述古  其三",
    "paragraphs": "河水一镜清，中有骊龙舞。波心呈宝图，始脉造化祖。燧人钻炎凉，炎帝饵甘苦。身披獝狨衣，口服觳觫乳。此时至尊者，帝阶三尺土。嬴政筑阿房，籛铿才伛偻。",
    "author": "白玉蟾"
  },
  {
    "id": "bba93b97-4a8c-45e4-82a8-0d189604ff7f",
    "title": "山中忆鹤林  其一",
    "paragraphs": "碧桃兮花落，青鸟去兮春寂寞。风止兮雪霁，望美人兮天一角。",
    "author": "白玉蟾"
  },
  {
    "id": "6da0be8a-0e39-404c-a71a-7e624600a808",
    "title": "山中忆鹤林  其二",
    "paragraphs": "可惜兮春光，芹泥香兮燕忙。花红兮水暖，望美人兮天一方。",
    "author": "白玉蟾"
  },
  {
    "id": "3ca42374-f34a-4445-bf7c-cdc8fd601867",
    "title": "山中忆鹤林  其三",
    "paragraphs": "白云兮孤飞，鴈向北兮燕南枝。青山兮方叠，望美人兮天一涯。",
    "author": "白玉蟾"
  },
  {
    "id": "7ef7682f-7bdc-46a0-8441-0d31c3e52c53",
    "title": "山中忆鹤林  其四",
    "paragraphs": "苍崖兮巍巍，对落花兮倚斜晖。猿啼兮鹤唳，望美人兮天一隅。",
    "author": "白玉蟾"
  },
  {
    "id": "02159ae3-e0a6-45ae-ba47-e7df7f484cce",
    "title": "栖霞",
    "paragraphs": "冷烟缠山腰，暗水冽石骨。欲风松先鸣，未雨苔已滑。洞前多琪花，洞里多紫霞。高人得所栖，日永蒸胡麻。",
    "author": "白玉蟾"
  },
  {
    "id": "9d1260a2-754c-48df-b20c-1901f749a09f",
    "title": "习剑",
    "paragraphs": "剑法年来久不传，年来剑侠亦无闻。一从袖里青蛇去，君山洞庭空水云。逸人习剑得其诀，时见巖前青石裂。何如把此入深番，为国沥尽匈奴血。",
    "author": "白玉蟾"
  },
  {
    "id": "17f253ae-4721-41da-be1e-0a2d909d04e7",
    "title": "夜坐",
    "paragraphs": "砚水寒欲冰，烛蜡凝成泪。月夜天飞霜，琐窗人不寐。万竹舞风青，孤松溘露翠。楼前呼黄鹤，凄然发清唳。",
    "author": "白玉蟾"
  },
  {
    "id": "ab891164-9f28-450d-b9b7-80ae2d050d79",
    "title": "百丈巖观水",
    "paragraphs": "手携青藜杖，巖上俯清池。池水夜来冰，冻磷殊未澌。戏以藜杖尖，斲破黄琉璃。横杖担两片，忍冻巖前嬉。爱日怡我神，凉风吹我衣。应念石季伦，销步锦金围。终夜烧红兽，但饮甘如饴。夫岂知山林，清寒益我姿。此意谁与论，巖下青松知。",
    "author": "白玉蟾"
  },
  {
    "id": "a987861f-acf4-43dc-b28e-ca9856bda317",
    "title": "少年行",
    "paragraphs": "寸心铁石壮，一面冰霜寒。落叶鬼神哭，出言风雨翻。气呵泰山倒，眼吸沧海干。怒立大鹏背，醉冲九虎关。飘然乘云气，俯首视世寰。散发抱素月，天人咸仰观。",
    "author": "白玉蟾"
  },
  {
    "id": "e5315d1c-93f7-43b0-b453-37f3a706896e",
    "title": "大霄观风竿轩",
    "paragraphs": "萧萧从何来，撼我青琅玕。笙箫动天籁，雨露生秋寒。铁笛不用吹，瑶琴不用弹。听此夜不寐，山月落邯郸。",
    "author": "白玉蟾"
  },
  {
    "id": "36c2a9af-55de-46f9-b459-56bba8c0d8bb",
    "title": "明月曲",
    "paragraphs": "月色一何明，不堪顾孤影。倚楼暮风寒，举手挈衣领。行云若相怜，徘徊西风顶。强饮不成醉，幽情默自省。莫道负明月，明月亦应知。只知今夜我，不觉琼楼时。我记在琼楼，醉弄珊瑚枝。枝头月明好，何曾解相恼。今夜涕汍澜，只恐朱颜老。",
    "author": "白玉蟾"
  },
  {
    "id": "2e55562d-47dd-488b-83a3-2ab269a6f454",
    "title": "鴈",
    "paragraphs": "嘹唳畴尔怜，凄凉去何渺。宁无稻粱谋，岂是江湖小。昆仲畏弓矰，奴儓失昏晓。关山夜月寒，风雨秋天杳。",
    "author": "白玉蟾"
  },
  {
    "id": "56fa564d-37b0-4a81-8077-755632d6fb0b",
    "title": "赠紫巖潘庭坚四首  其一",
    "paragraphs": "我穿双不借，已办一莫难。背剑嗟锈铗，腰瓢独金丹。岁晏乃得子，劳作青眼看。行矣各努力，岁月飒已残。",
    "author": "白玉蟾"
  },
  {
    "id": "2c7e4828-7f51-410c-9d26-9a9504fa165d",
    "title": "赠紫巖潘庭坚四首  其二",
    "paragraphs": "得君四律诗，何啻百木难。我老非田光，何以酬燕丹。俯挹流泉漱，仰把青天看。绛阙遥相期，莫待琼花残。",
    "author": "白玉蟾"
  },
  {
    "id": "3bae79ed-f3aa-4acc-9d5d-5e0bb98ece01",
    "title": "赠紫巖潘庭坚四首  其三",
    "paragraphs": "无愁是云愁，无羞是雪羞。我非云与雪，何以白我头。日出雪自消，雨晴云亦休。盛年轻弃掷，不及且娱游。",
    "author": "白玉蟾"
  },
  {
    "id": "a1084cdd-916d-4551-ad7d-42927dda4443",
    "title": "赠紫巖潘庭坚四首  其四",
    "paragraphs": "富贵非足羨，贫贱不足羞。张仪但有舌，周朴不惜头。我少亦学剑，到此万年休。知君耿素抱，曷不远行游。",
    "author": "白玉蟾"
  },
  {
    "id": "f41b4fe1-e9cf-4d67-949d-c93c34d5f23a",
    "title": "双鹊",
    "paragraphs": "苍然东阿松，上有乌鹊枝。双双噪西风，而背夕阳归。双飞复双止，长与苍松期。饥啄鼎巅，渴饮闽水湄。莫苦飞太远，咫尺成相思。",
    "author": "白玉蟾"
  },
  {
    "id": "65b1ee15-c589-4704-a622-e8f8fcb7fd49",
    "title": "题黄庭经后",
    "paragraphs": "琴心玉文洞玄玄，金钮朱锦乃汝传。子能得之可长年，黄素镇赝完且坚。横理如发约两边，从有赤道如朱絃。文居其间走玄蚁，飞云相与为终始。大道甚夷非力使，无为自然有至理。谁能精专换骨髓，扫去俗尘不瑕秽。目中有神乃识真，白玉为轵装车轮，里以天上翠织成。仙人楼居俨长生，鸾鹤翔舞猿猱轻。子能宝之慎勿轻，室宫之中夜自明。上清真人杨与许，焚香清斋接神女。手作此书留下土，千年流传子为主。东方苍龙右白虎，四神严诃孰予侮。",
    "author": "白玉蟾"
  },
  {
    "id": "0601b5c1-7b30-44cd-91e9-a661c0c62532",
    "title": "西湖大醉走笔百韵",
    "paragraphs": "廼先天皇君，万有七千祀。迄彼大庭时，封于葛天氏。邈计几何年，是生余小子。上清太极公，造道穷天髓。有晋勾漏侯，炼丹极地肺。岂曰其云仍，容或有肖似。阿亾昔吞月，诞日非指李。少长异强袌，世家得源委。谁言空桑生，乃嗣白仲理。少傅仕唐朝，香山号居士。不曾受衣盂，漫自访根柢。长是娱林泉，靡复鬨都鄙。光景长如丝，功名大似米。留情十种仙，托契五穷鬼。尘埃日以遥，富贵云而已。允矣躬清明，听之自赞毁。且非笔不锋，自信文甚绮。接踵李杜坛，信威屈贾垒。既而倦钓鳌，何以更呼蟡。此念轻万锺，所懽在四美。青帝御山河，东风管红紫。烟寒绿柳颦，日暖黄鹂喜。当此醉则歌，悠然起而舞。槐阴清昼长，蝉噪新声止。修竹森羣贤，瑞莲立万妓。顿忘蜗蝇心，坐洗笙笛耳。月色凝冰壶，桂花落金蚁。风松啸长林，霜鴈过寒水。于心豁然凄，有酒多且旨。及无蟋蟀吟，渐至芙蓉死。腊雪飞鹅毛，江梅吐玉蘂。吟诗三嗅之，对景一莞尔。亦以寸心坚，于焉百念弛。往时丱角间，纵步禅关里。香象截河流，冻蝇透窗纸。洞搜到户庭，何异丧考妣。手接祕魔杈，胸当石砮矢。最初悟苦空，旋复学久视。虽殊斲雪功，同一标月指。凿井求丹砂，斸云种枸杞。矧当偷蟠桃，亦欲追騄駬。神授咽日书，帝锡驱雷玺。那知天可阶，是盖道在迩。吾生讵已而，君子诚乐只。回首三十年，如之何也矣。旧尝习骑射，马鞍谩伤髀。亦尝习剑击，镡鄽屡擣齿。筹略成无庸，韬钤谁可比。东方罢奏书，南郭归隠几。澡虑服葠苓，洁身佩兰芷。然虽羨簪缨，奚若就刀匕。展也趣清虚，终焉知本始。顷年事四方，重趼啻万里。海岳靡不周，风烟莫能纪。东游衡庐颠，北逮灊皖趾。南登苍梧脊，西噉青城觜。云伴金华栖，月依玉笥舣。罗浮山以南，彭蠡水之涘。横笛岳阳楼，飞觞金山寺。武夷猿相呼，委羽鹤久俟。禹穴鬰𤄷嶆，秦城就颓靡。桂林岚光娇，瓯越海气诡。合皂青崔峨，麻姑翠迤逦。醉寻张陵孙，走遇许逊婢。澎浪若山高，浯溪与天峙。曾樵鴈荡中，亦钓太湖底。所交皆英豪，初不介彼此。素志骖龙鸾，寒厨赦犬豕。苦吟思呕心，俗状厌擎跽。徘述煮笋经，笑补遗民史。风骚追苏黄，寂寞造陶姒。饥寒莫荧惑，炼养有凭恃。余有黄芽田，旦暮举耒耜。余有白雪蚕，左右置箱篚。尽使闲姓名，浩然满朝市。方将山水蒙，毋怪天地否。颜舜足侪晞，广聃敢肩拟。但令心以灰，世事尽糠粃。造物神与游，天公气可使。伏槽待赏音，焦尾叫知己。投合辱太玄，舞雩风一唯。行藏固不同，领略贵有以。浮海慨槎仙，临风唤月姉。或疑有箇扅，岂谓惟薏苡。若士乘大鹏，跫音卜嫩蟢。阴阳诿曰深，血脉微可揣。畔岸诿曰遐，舟车容可庀。孤鸦唤晴晖，拱鼠濯清泚。龟蛇伏剑蟠，鸡犬待鼎舐。不愁松柏凋，祇畏桑榆徙。意马息驱驰，心兵遂消弭。身中玉楼台，赤子处非侈。身外金埤堄，虎臣治不圮。畴能弗鸿鹄，而又恋枌梓。未免畏白圭，禔身蹈廉耻。非将献黄金，赂天丐福祉。决之西则西，可以仕则仕。荷锸死便埋，归园生为诔。怆神眺高遐，怀宝谨操履。我往蓬莱山，世人劳所企。",
    "author": "白玉蟾"
  },
  {
    "id": "2fd17ffc-7ae0-408d-b257-00f44ded25be",
    "title": "丹丘同王茶干李县尉高会",
    "paragraphs": "佳友品字坐，寒宵未渠央。竹亭天籁动，梅坞月华香。酒与我为春，我瘦如松苍。遇酒辄一莞，梅竹侍我旁。以诗互埙箎，笑语逐飞觞。酒行三四周，五官舞明堂。王郎信矣伟，心胸浩琳瑯。咳唾亦珠玉，气习无膏粱。顷来赤城天，谒我九华房。期俱控绿烟，汗漫游帝乡。李郎自可喜，契阔俄四霜。少日珠庭丰，今愈奕有光。手仗六尺藜，叩我青锦囊。不思蓬莱路，往昔同商羊。年时鼓高志，海上弄干将。笑抚苍崔嵬，眇视碧浩茫。一别何沉绵，再见欲飞飏。胡不贾酒勇，相与形骸忘。烛花已三灺，醉墨方琳瑯。此乐良难常，人生易夕阳。",
    "author": "白玉蟾"
  },
  {
    "id": "0593dfef-3b15-4eed-8e26-a9f8b4f5f246",
    "title": "相思",
    "paragraphs": "萧瑟兮枫林，呜咽兮巖泉。于此明月夜，拨动相思絃。音容尚如昨，恩爱空自怜。天风吹广寒，夜露飘飞仙。夫岂不垂念，孤凤谁与眠。人生亦客寄，胡不俱死遄。使我向阑干，泪雨如涓涓。",
    "author": "白玉蟾"
  },
  {
    "id": "369b35ad-1c22-4704-a921-e054358955c9",
    "title": "自谓",
    "paragraphs": "造物果小儿，可得问天公。一生贫到骨，万感悲填胸。形神本尘坌，身世相羁笼。安得骑玉鼇，眇然追冥鸿。锦步四十里，浊哉一石崇。东阁万张颐，哺一公孙洪。铜山流臭泉，到了埋邓通。何如德行贵，晞颜师仲弓。文苑丽长春，学海深无穷。人自泾渭水，我但夷齐风。貂裘有何异，羊枣远不同。人生水上萍，世事江头枫。三思欲四休，一拙胜万工。火宅煎杀人，此身如甑中。于道有所味，触意无复忡。心杓指以南，性水决而东。鍊得身如鹤，始可冲秋空。道人亦不贫，朝灌三畦松。",
    "author": "白玉蟾"
  },
  {
    "id": "e0f30188-52a1-4111-a46a-ddee78178cbb",
    "title": "怀仙楼歌奉呈鹤林尊友",
    "paragraphs": "闽为昔无诸，山水实秀妩。其间多神仙，后先各轩翥。任敦丹井寒，董奉杏坛古。云飞邓伯元，风御王玄甫。乌石隠士周，霍童仙君褚。王霸骑白龟，徐登跨黑虎。赵炳石室空，薛丕梅溪举。何家九弟兄，黄老一宗祖。无处觅榴花，曾巅但烟雨。此身犹埃尘，不得奉笑语。偶亦嗜好同，于焉问出处。彼美彭鹤林，往在神霄府。名位居瑶台，觞咏挥玉麈。不入鹓鹭行，甘与猿鹤侣。清誉塞江湖，大手压燕许。西北有高楼，怀仙扁其所。生晚不同时，怅欲与为伍。青蛇吼云崖，黄鹤眇星渚。去去无消息，忡忡镇凝伫。天上多欢娱，世间厌凄苦。鸾凤相招携，云泥少间阻。几回心欲飞，不觉手自舞。倚栏数百年，归日指可偻。先谒南华宫，次谒西王母。献之以玉环，酌我以璚醑。何必偷蟠桃，尽可擘麟脯。回首视蓬莱，三点烟如缕。",
    "author": "白玉蟾"
  },
  {
    "id": "ed338344-9c10-4aa9-aeb7-242619035722",
    "title": "江子有怀",
    "paragraphs": "寒梦去易回，归心动复止。天涯一逆旅，身傍五穷鬼。渺渺三山云，浩浩九江水。幽窗风雨夜，此情竟谁委。人生一梦耳，梦中复作梦。一夜月许明，千里思与共。我且执诗筹，尔或卧酒甕。梦回自搔首，此梦亦无用。",
    "author": "白玉蟾"
  },
  {
    "id": "43136fcb-cbed-4e48-95a3-a70ba302c5e6",
    "title": "游简寂观",
    "paragraphs": "手把武夷竹，江山满吾目。落花称意红，芳草无心绿。双涧泻翠璚，羣山断苍玉。青林隠成帷，碧洞深如屋。烟锁花间猿，雨惊巖下鹿。药炉埋白云，丹井浸枯木。虎岫耸锦屏，龙湫喷银粟。晋人陆修静，于此曾卜筑。饥则饵嫩松，寒则披老槲。惠远同种莲，渊明共采菊。当年学阿弥，飞神到天竺。旧有晒药台，荆棘蔽幽谷。旧有朝元石，雾霭笼飞瀑。园桃晓猿攀，庭柏夜鹤宿。何人建琳宫，先生留宝躅。铁板时敲茶，铜钟晓唤粥。冠褐霭锵锵，车马来仆仆。巨壑有鱼飞，寒池足鸦浴。天高星斗寒，更深鬼神哭。到此风骨清，直欲骑黄鹄。",
    "author": "白玉蟾"
  },
  {
    "id": "b2c307d0-dfc3-448d-9666-c2fea3d8dbf3",
    "title": "结庵",
    "paragraphs": "结庵居深山，静中观万物。绿苔封晓云，苍藤缚夜月。啼鸟挂巖头，暗水洗石骨。风起山若雷，海翻浪似雪。少年不归来，人间空白发。",
    "author": "白玉蟾"
  },
  {
    "id": "fd337adb-53be-4639-b60c-4373e97efa18",
    "title": "玉涧桥",
    "paragraphs": "长虹饮玉涧，飞下苍松湾。高僧一指呼，蜿蜒依青山。涧底绿水寒，倒影卧波间。行人此驻锡，直透赵州关。",
    "author": "白玉蟾"
  },
  {
    "id": "e747c4fa-9b99-436e-8ea9-756bbd85f5b7",
    "title": "明发石壁菴",
    "paragraphs": "有客东北来，翩然袖青蛇。掀髯石壁前，人间日已斜。前望罗浮山，千峰如排衙。鱼龙吹海水，洒雨行天涯。何处安期生，种枣大如瓜。见说蒲涧中，尚有九节芽。后来葛稚川，亦得饭胡麻。自汲水帘洞，笑咽黄金砂。海山冥古今，缥缈烟月赊。急呼南海神，采采扶桑花。我欲骑天风，去归五云家。整衣谒紫皇，及此鬓未华。嗟彼红尘人，还如兔在罝。胡不学飞仙，白日昇九霞。",
    "author": "白玉蟾"
  },
  {
    "id": "fa6fef01-924b-47d4-a167-6515c11e84b4",
    "title": "题友人夜光诗集",
    "paragraphs": "海底有明月，圆于明月轮。得之一寸光，可买万古春。石上栽花者，火中捞雪人。步行骑水牛，乃知无价珍。",
    "author": "白玉蟾"
  },
  {
    "id": "89efebd6-f404-4fc5-8839-29e73edc0f2b",
    "title": "赠谭倚",
    "paragraphs": "丹山金鸑鷟，绛阙玉麒麟。气宇秋潭月，文章阆苑春。青云露如掌，策骑上龙津。",
    "author": "白玉蟾"
  },
  {
    "id": "28ce2963-607c-4996-b3e9-83eeb4cb68ff",
    "title": "赠秦止斋",
    "paragraphs": "名显不如晦，身进不如退。水澄秋月现，云散春山在。神栖方寸间，心照大千界。虚室乃生白，天光始发泰。可以止则止，知止则不殆。冥茫无有边，不在天地外。",
    "author": "白玉蟾"
  },
  {
    "id": "fc9f62d8-5226-4f58-b10a-58685daa3d04",
    "title": "琼姬曲",
    "paragraphs": "深深芙蓉城，凤笛声何长。绰约六铢衣，云中弄明铛。琼姿夜月暖，玉唾春风香。去去劳怅想，峡猿啸高唐。",
    "author": "白玉蟾"
  },
  {
    "id": "f8b85ff5-c7a8-49a4-90ad-7e3e126e7572",
    "title": "忆留紫元古意  其一",
    "paragraphs": "东风若有情，吹我梦魂飞。灯前半夜醒，枕上三山归。二子相与言，相执不相违。何处一声锺，寒泪滴征衣。",
    "author": "白玉蟾"
  },
  {
    "id": "f3517cd6-e866-4823-ab83-bc825edad023",
    "title": "忆留紫元古意  其二",
    "paragraphs": "为山莫太高，太高常苦寒。恩爱莫太深，太深别离难。黄鹤今何之，白云不复还。暗想紫仙堂，月照双飞鸾。",
    "author": "白玉蟾"
  },
  {
    "id": "e064212f-d345-4073-bbf1-d4d8b255f21d",
    "title": "寒碧",
    "paragraphs": "清秋访林馆，寒碧凝瑶风。冷入琅玕聚，凉生琛玉丛。枝枝撑明月，叶叶起清风。朝云挂馀翠，夕照摇残红。断鸦噪方宿，鸣凤栖复冲。扶疎玉梵府，析蔌水晶宫。露花滴翡翠，烟絮缠蛟龙。万竿响笙竽，一林撼丝桐。饮罢身欲蜕，联镳翔太空。",
    "author": "白玉蟾"
  },
  {
    "id": "32b69713-d88e-40e2-8eee-6689b8eac421",
    "title": "楼前雨霁",
    "paragraphs": "飞廉驱铁骑，万雨飞落地。烟淡松自苍，风起竹似醉。倚窗横膝琴，政有作诗意。白鸟忽飞来，点破一山翠。",
    "author": "白玉蟾"
  },
  {
    "id": "d864e6cd-d041-468c-9ef6-d8ff7dbb45d0",
    "title": "病起",
    "paragraphs": "我爱山水清，淘洗诗中俗。朅来山水间，白昼卧茅屋。天公知此癖，复还我以病。病中翫山水，诗句觉愈胜。我欲抱病吟，生怕病忽愈。锢口莫汤药，静对山水语。君看病中句，不特苦且清。长如酒后时，雄吟畏酒醒。行带琼台云，随风下山去。回首山上菴，记在猿啼处。",
    "author": "白玉蟾"
  },
  {
    "id": "7256a469-1b49-4595-9522-92ae8c4a0f86",
    "title": "戴月游西林",
    "paragraphs": "悄然无人声，但有一杯月。谁家鸣乳厖，万籁静不发。苍须指前路，满地铺翠樾。清露滴秋衾，夜气飞霰屑。遥岑有无中，烟渺天空阔。剑光冲斗牛，长啸苍崖裂。山行二三里，诗肠思酒渴。冷云曳山腰，暗水洗石骨。勒马过断桥，枯木冻欲折。枝头惊鸟鹊，草根鸣蟋蟀。试问夜如何，孤猿啼不歇。柴门自推敲，残灯更明灭。回首古招提，地僻居穷发。红裳照经幢，紫殿闭锁闼。题名墨未干，壁上龙蛇活。秉烛出云房，古径苍苔滑。归来倦拂床，联句鬭击钵。老苍拥地炉，坐把寒灰拨。黄鸡啼四更，惊破梅花雪。",
    "author": "白玉蟾"
  },
  {
    "id": "3750f6fb-d16b-44cd-b77d-c6c9f4cab70c",
    "title": "月庭",
    "paragraphs": "佳人冰雪姿，奕奕紫芝眉。中怀径寸珠，晓夜光陆离。似月充其庭，谓是亦良非。乃知可怜宵，诚与姮娥期。四座生虚白，一笑搴其衣。拔子出红尘，相与游瑶池。举头叫风伯，招手邀云师。高折丹桂花，纵身空中飞。",
    "author": "白玉蟾"
  },
  {
    "id": "5a70a7b8-d645-421f-822b-15fd2ce3114b",
    "title": "题三山天庆观  其一",
    "paragraphs": "渺渺神霄天，玉京何岧峣。琼花露泣蘂，琪树风鸣条。瑶妃侍云笈，羽童舞金翘。嗟彼世间人，红尘徒朝朝。",
    "author": "白玉蟾"
  },
  {
    "id": "9e3efff0-00ba-40c4-bd53-f80f5da0283e",
    "title": "题三山天庆观  其二",
    "paragraphs": "紫琼飞清都，翠云护绛阙。不见有星辰，俯视但日月。下世二千年，不敢向人说。吾已成金丹，留下飞仙诀。",
    "author": "白玉蟾"
  },
  {
    "id": "38a24477-0003-4517-aeb8-70705baa5f8a",
    "title": "题三山天庆观  其三",
    "paragraphs": "玉皇香案吏，金阙禁垣卿。宝罏烹日月，铁尺鞭雷霆。晓炼西山云，夜煎北斗星。城南告树精，吾家在瑶京。",
    "author": "白玉蟾"
  },
  {
    "id": "8ee6935d-ed6e-447d-91ae-b6b690414dfa",
    "title": "鹤林赏莲",
    "paragraphs": "玉洞生翠雾，瑶林映素霞。天飞明月英，夜浴白莲花。碧水香以浄，松声吹露华。众仙鸾鹤散，寂寂五云家。",
    "author": "白玉蟾"
  },
  {
    "id": "d05b5572-26b3-4688-a820-c4f023e2f64e",
    "title": "荷风荐凉屷于御风台者六因赋古意示诸同我",
    "paragraphs": "黄昏六点星，飞堕天南方。荡荡无边秋，水色涵天光。紫壶如朱槿，鲜妍敌露霜。紫琼如芙蓉，风韵何清凉。紫烟如芝兰，涧谷含幽芳。紫云如木犀，内祕天家香。鹤林如甘菊，端可寿而臧。满泛九霞觞，与客秋兴长。紫清如芰荷，堪制仙人裳。愿言六人者，驾月宾帝旁。先拜紫皇前，次谒王母房。人间尘埃子，白日空茫茫。",
    "author": "白玉蟾"
  },
  {
    "id": "6b239a5d-08b8-4889-a7b2-7840796f14ec",
    "title": "秋风变",
    "paragraphs": "一从佳人去，念念思杳魂。顷刻不离怀，梦寐常温温。幽人非好色，脂粉何万羣。良马只一鞍，好花只一春。流水去不返，青霄徒白云。香魂在九泉，夫岂不酸辛。人间尚寂寂，阴府复何言。造物略不悲，苍天不我怜。南风复西风，景物易变迁。独有一寸心，朝暮佳人边。幽冥不可诘，宁忍度岁年。此身当如何，何当委荒烟。若夫世间人，岂知道义坚。孤然不自惜，怅望瑶台仙。置之勿复道，时时泪涟涟。不堪酒醒时，月下与风前。有梦梦不成，所思长县县。万里亦可到，一死今杳然。相忆而自歎，苍天复苍天。",
    "author": "白玉蟾"
  },
  {
    "id": "505dd6d1-f412-4971-9e2b-227c89c522bf",
    "title": "夜阑",
    "paragraphs": "试问今宵月，今夕何爽约。遂令山中人，倚户守寂寞。上界足官府，天门有关钥。云锁乌鹊桥，风把凤凰阁。蟾吞不夜天，兔捣长生药。否则广寒君，尚或事梳掠。如何二鼓去，桂影更不作。幽人惟太息，远趣在碧落。伊本不窈窕，我非业谐谑。如此良夜何，不饮何时乐。悠然举大白，清啸散万壑。那有扬州鹤，那有扬州鹤。",
    "author": "白玉蟾"
  },
  {
    "id": "0574729e-7522-41af-a0ab-082bb1a8bad0",
    "title": "定斋为杨和甫赋",
    "paragraphs": "水澄秋月现，云散春山出。镜内影去来，杯中形出没。释氏慧之源，儒者诚之骨。忘躯见天机，灰心契造物。落花问啼鸟，流水噪幽石。不如窗间云，不如屋角月。此意谁与论，知音更何说。悄如寒巖烟，寂似阴崖雪。栖神要山林，晦迹老巖穴。吾当叫张葛，起与共散发。",
    "author": "白玉蟾"
  },
  {
    "id": "1eb635d8-822c-497a-b531-95bc948e1c90",
    "title": "赠侯先生",
    "paragraphs": "腰悬龙泉剑，背负寒玉琴。阅世几秋雨，随身一纸衾。苍髯怒更直，碧眼笑仍深。今过青城去，人间何处寻。",
    "author": "白玉蟾"
  },
  {
    "id": "87414728-0546-4feb-828c-c7120e6f5c87",
    "title": "苍琼轩",
    "paragraphs": "竹已萌千龙，水自走万马。人在苍琼轩，笑倾白玉斚。饮到月华落，醉倒洞之下。一堂皆酒仙，地远无人画。",
    "author": "白玉蟾"
  },
  {
    "id": "b55a5a60-7704-4c43-b960-6d84bc9a8126",
    "title": "赠李道士谒仙行",
    "paragraphs": "蓬莱空夜月，琪树不秋风。霜畦老芝㼌，烟阙多麟龙。灵龟不知岁，孤云杳无踪。白鹤忽归来，紫鸾鸣雝雝。谁种蟠桃核，花开崑崙峰。一曲舞胎仙，瑶池讌已终。手持三尺霜，浩气渺太空。坐断壶山景，杖头风月浓。玉皇知何时，锡诏下霄蒙。玉膏满瓯雪，刀圭一粒红。赠子谒仙行，金鸡呼晓锺。唤起老飞廉，羊角舞巽宫。为君吹梦魂，横飞过海东。",
    "author": "白玉蟾"
  },
  {
    "id": "5c05a9d1-9726-415f-8263-1c28723f008a",
    "title": "春日道中",
    "paragraphs": "春光入万象，天意开百花。鶑雏戏云锦，鸠妇络雨纱。晓日晴弄柳，夜雷暗惊茶。溪带缚洞口，醉归蜂正衙。",
    "author": "白玉蟾"
  },
  {
    "id": "b788b9d9-62e0-4b4b-8f2e-29434f456bc6",
    "title": "妾薄命",
    "paragraphs": "长天云茫茫，流水去不返。寂寥不可呼，死者日已远。旧事常在心，思之辄泪眼。修昼劳怅想，寒夜百展转。梦里时相逢，醒后细思忖。门前青衿子，相顾吾安忍。罗衣叠空箱，久矣废檀板。月明燕子楼，风清荷花馆。置之勿复道，此念增缱绻。自怜妾薄命，鸳衾为谁煖。冉冉冥中魂，尚或暗相管。邻家琴声悲，精爽竟难挽。琴调何凄凉，闻是广陵散。",
    "author": "白玉蟾"
  },
  {
    "id": "1b4d25df-4942-4462-9517-b01ab8332542",
    "title": "清夜辞  其一",
    "paragraphs": "霜清兮露冷，暮天碧兮微云飞。北风兮吹我衣，梅花下兮明月来几时。",
    "author": "白玉蟾"
  },
  {
    "id": "37593995-d7ca-465d-aad0-89c2fc599020",
    "title": "清夜辞  其二",
    "paragraphs": "月明兮星稀，烟漠漠兮风悲。空阶兮竹影，悄无人兮萤飞。",
    "author": "白玉蟾"
  },
  {
    "id": "07377510-e36e-454c-9a85-abbe37327974",
    "title": "清夜辞  其三",
    "paragraphs": "微云兮淡月，万籁静兮猿啼。梅花兮无人言，夜气清兮露凄凄。",
    "author": "白玉蟾"
  },
  {
    "id": "52142fe2-12c3-46e9-aa52-74b3954185ea",
    "title": "清夜辞  其四",
    "paragraphs": "风起兮霜下，池塘冰兮井水寒。望清都兮鹤未还，明月兮空山。",
    "author": "白玉蟾"
  },
  {
    "id": "3d2cb454-a943-4cc2-83ca-c6c5e29429fb",
    "title": "清夜辞  其五",
    "paragraphs": "清都兮绛阙，五云深兮冥冥。玉楼高兮珠殿寒，漠漠兮无声。",
    "author": "白玉蟾"
  },
  {
    "id": "851fb4a1-fd2a-4e51-b81d-26b5fc818bec",
    "title": "清夜辞  其六",
    "paragraphs": "橙黄兮橘绿，湛雾飞兮夜月寒。幽人兮夜坐，顾影兮自怜。",
    "author": "白玉蟾"
  },
  {
    "id": "253836db-ae50-47af-b917-d2e7ea87284c",
    "title": "清夜辞  其七",
    "paragraphs": "南山兮北陇，相对兮碧崔嵬。青松兮白石，暮烟兮猿哀。",
    "author": "白玉蟾"
  },
  {
    "id": "091ec871-ac5c-4b2f-b6f6-b2802cce75b2",
    "title": "清夜辞  其八",
    "paragraphs": "餐松兮饮水，望绛阙兮思归。白云兮黄鹤，胡不来兮何时。",
    "author": "白玉蟾"
  },
  {
    "id": "e1957bf1-37a1-4235-8638-294da90f5741",
    "title": "清夜辞  其九",
    "paragraphs": "凭虚兮御气，乘风兮驾浮。朝罢兮归来，天边兮月钩。",
    "author": "白玉蟾"
  },
  {
    "id": "f91a9e03-866a-48a9-a46e-94451ff23200",
    "title": "清夜辞  其一○",
    "paragraphs": "百年兮一炊黍，万幻兮一浮沤。吾不知兮此身，骑鲸兮醉游。",
    "author": "白玉蟾"
  },
  {
    "id": "2e0647f6-d198-42dc-a161-f986dc0cfc7c",
    "title": "古别离 臞菴李侍郎",
    "paragraphs": "有婉孤山梅，香根寄霜雪。早被东皇知，占断西湖月。天风何狼籍，吹付寿阳人。骑箕弃鼎鼐，百花空自春。",
    "author": "白玉蟾"
  },
  {
    "id": "927a6d30-583c-43a8-b0cd-3ebabebe5d3f",
    "title": "古别离 回菴谯大卿",
    "paragraphs": "青青冬岭松，高出寒崔嵬。忆昔可怜宵，声如滟滪堆。冰霜矧肯摧，枝叶故条畅。一夕乘风雷，龙化失羣望。",
    "author": "白玉蟾"
  },
  {
    "id": "2093e2b4-6a22-4672-8a1f-8127b3e368d5",
    "title": "古别离 觉非彭吏部",
    "paragraphs": "彩凤何毰毸，有玉飞则立。竹林失所依，梧枝夜露泣。鸡鹜疑九苞，鹓鹭厌五毛。伊独怨德衰，箫韶如之何。",
    "author": "白玉蟾"
  },
  {
    "id": "48491e56-085e-43db-bde0-3482413b3905",
    "title": "古别离 盘庄黄检院",
    "paragraphs": "溶溶空中云，肤寸能滂沱。旦暮依神龙，所至蒙恩多。归来太山阿，已罢泽民志。溘然登崑崙，猿鹤为歔欷。",
    "author": "白玉蟾"
  },
  {
    "id": "1aca14ae-7816-4b29-a30d-a0b33c7cc0bf",
    "title": "古别离 竹庄苏筠州",
    "paragraphs": "彼美幽汀兰，开花满国香。怅无与同心，隔水遐相望。皓月泽清姿，凉风怜幽芳。不及见粧台，委之田舍郎。",
    "author": "白玉蟾"
  },
  {
    "id": "c1668361-8a38-423b-87c8-6bc953119674",
    "title": "步虚四章  其一",
    "paragraphs": "昔在神霄府，飞云步玉天。玉天三十六，六梵聚飞仙。太帝昇烟殿，东皇驾凤軿。真灵来亿万，听演太灵篇。",
    "author": "白玉蟾"
  },
  {
    "id": "46176b7e-9c22-49c4-b937-2da1bea1078c",
    "title": "步虚四章  其二",
    "paragraphs": "玉清长生君，锡命青华房。上念神母言，下慰天八方。八方俱红尘，尘埃何迷茫。谁复念玉府，飞神登苍苍。",
    "author": "白玉蟾"
  },
  {
    "id": "98c4858d-99ed-4ec3-a245-c13dc2eb80d2",
    "title": "步虚四章  其三",
    "paragraphs": "帝在蘂珠殿，骞林白鹤翔。方会琪花宴，遽听青鸾歌。云笼六六天，下界徒嗷嗷。尔不慕玉府，轮回复奈何。",
    "author": "白玉蟾"
  },
  {
    "id": "ce96e61b-abee-4994-b8ae-05743c249965",
    "title": "步虚四章  其四",
    "paragraphs": "清都五云天，天中飞紫琼。上皆青琳府，中有白玉京。风露凄且冷，蘂宫云冥冥。玉童折珊瑚，下弄银河星。",
    "author": "白玉蟾"
  },
  {
    "id": "50f7118b-f556-4e00-903a-102541c2064f",
    "title": "易水辞",
    "paragraphs": "天为燕丹畜赵高，风鸣易水止荆轲。不令刘季身秦怨，却速吴陈此水过。秦王环柱剑光急，尺八匕首手死执。伊独徙木信市人，殿下钤奴嬴得立。",
    "author": "白玉蟾"
  },
  {
    "id": "1866eb93-f300-4c9c-acf2-c916bf48be8f",
    "title": "鹤谣  其一",
    "paragraphs": "鹤者胎化之禽兮明明，后玄鹄兮前苍鹰，冲若舞兮太清。",
    "author": "白玉蟾"
  },
  {
    "id": "bea5fa69-9a34-4b9e-b2fb-3b4ccc0bfdc0",
    "title": "鹤谣  其二",
    "paragraphs": "鹤者还丹之使兮洋洋，缟云衣兮玄绮裳，唳以下兮郴阳。",
    "author": "白玉蟾"
  },
  {
    "id": "3756e747-941c-4aee-912e-c29f8e09e9b1",
    "title": "鹤谣  其三",
    "paragraphs": "鹤者冲虚之梯兮冥冥，朱霞弁兮翠锦熭，浩然归兮辽东。",
    "author": "白玉蟾"
  },
  {
    "id": "2131a781-8852-4a2f-82f2-267f48355b8c",
    "title": "鹤谣  其四",
    "paragraphs": "鹤者飞仙之御兮英英，十二裙兮六六领，翻而来兮华亭。",
    "author": "白玉蟾"
  },
  {
    "id": "b25ad8af-0b6f-4812-bf7d-99a1fb951dc9",
    "title": "鹤谣  其五",
    "paragraphs": "鹤兮鹤兮芝田兮，遐征不可望兮，倏去忽来兮。",
    "author": "白玉蟾"
  },
  {
    "id": "c3668227-5bdf-4710-8cf7-9064af6fca61",
    "title": "鹤谣  其六",
    "paragraphs": "鹤兮鹤兮瑶池兮，若有控以御兮，杳不可诘兮。",
    "author": "白玉蟾"
  },
  {
    "id": "504a26d3-bfec-4fbe-87be-3b78b2b07fb2",
    "title": "鹤谣  其七",
    "paragraphs": "鹤兮鹤兮玄圃兮，是必有以致兮，将为谁来兮。",
    "author": "白玉蟾"
  },
  {
    "id": "b7a5b11b-5022-43a2-a8fe-edc0710a746f",
    "title": "鹤谣  其八",
    "paragraphs": "鹤兮鹤兮丹丘兮，下界尘土腥兮，何当致我归兮。",
    "author": "白玉蟾"
  },
  {
    "id": "69d84546-df1f-4eef-a4a3-44cf778ae459",
    "title": "怀仙吟",
    "paragraphs": "我怀仙兮神仙侣，霞裾摇曳兮居何所。见鹤长吟犹可覆，蓬莱果在半步许。空留宝墨落人间，字句成行秋鴈序。正心诚意语犹奇，谁识忘形相尔汝。",
    "author": "白玉蟾"
  },
  {
    "id": "5a6ade31-b860-443f-bcac-b8d5419f749a",
    "title": "见鹤吟",
    "paragraphs": "纸上画仙挂古壁，朝朝暮暮被烟熏。泥塑锺离木雕木，不是元皇大道君。近来尘世无丹诀，哑口道人俱不说。武夷散人不辱仙，只图一日三碗雪。白鹤白鹤何方来，丹墀绛阙几时开。空中莫作嘹唳声，片云冷风何快哉。鹤作声时我无耳，鹤振羽时我无眼。蓬莱只是半步许，一生且做老担板。",
    "author": "白玉蟾"
  },
  {
    "id": "e22925d1-7b4c-4b76-84c6-9a3e1c306d95",
    "title": "白云菴",
    "paragraphs": "宿雾恋乔木，落花粘瘦枝。鸟声人静处，山色雨来时。霁月成相约，凉风解见知。僧房安一枕，海气濯冰肌。",
    "author": "白玉蟾"
  },
  {
    "id": "0ffa43f8-4e43-4ab7-9440-99f8b61aaee5",
    "title": "海丰道中",
    "paragraphs": "海近疑无地，山长尽有天。蛇岗岚雾湿，鱼市水风膻。苔色陪巖草，榕阴冒浦莲。由来金翠盛，遮莫酌贪泉。",
    "author": "白玉蟾"
  },
  {
    "id": "4035646b-2b4d-43a4-b501-57b29192c693",
    "title": "闽清醉中",
    "paragraphs": "东风正月二，吹我上梅溪。白雪方才散，黄鶑未见啼。半空萌雨意，一蝶访桃蹊。醉卧黄三店，夜深闻竹鸡。",
    "author": "白玉蟾"
  },
  {
    "id": "a2419c64-dbc9-4206-919b-5280b015f618",
    "title": "顺昌即事",
    "paragraphs": "笔下千机锦，胸中一滴金。干坤春甕阔，风月夜楼深。世绝夫君操，人谁梁父吟。只寻云外路，谁复听寒砧。",
    "author": "白玉蟾"
  },
  {
    "id": "ea5d02a9-816e-40bd-8003-223fe387356b",
    "title": "即事寄紫元",
    "paragraphs": "老雨饯秋菊，孤烟酝暮岚。鴈惊十月北，梅早一枝南。往事风吹帽，良宵月挂簪。时哉亦难得，我已到无参。",
    "author": "白玉蟾"
  },
  {
    "id": "6d755bfd-a0c1-49ec-837b-83468a8285d8",
    "title": "五更解酲梅竹之间徘体",
    "paragraphs": "宿鸟能传语，残风且点心。山情怜澹坐，月色笑孤斟。惊我梅花睡，闻他竹叶吟。清归无所得，得句贵如金。",
    "author": "白玉蟾"
  },
  {
    "id": "82ff9b81-3c85-4d5b-8846-330dc525f6a5",
    "title": "云霄菴会宿",
    "paragraphs": "春自如情暖，夜何如话长。酒醨成水淡，诗妙夺花香。月出星转閙，云行山似忙。起来携素手，拥被视农秧。",
    "author": "白玉蟾"
  },
  {
    "id": "3e0287eb-6cef-4e66-8443-0d531f6ded3c",
    "title": "秋夜",
    "paragraphs": "有客眠孤馆，更阑拥纸衾。清风千里梦，明月一声砧。素壁秋灯暗，红炉火夜深。寒猿啼岭外，惹起故乡心。",
    "author": "白玉蟾"
  },
  {
    "id": "458f032a-cfee-4a57-b261-ad8ab4aef0e3",
    "title": "得鹤林书",
    "paragraphs": "东望吾彭耜，晴窗坠一蛛。万金何足抵，尺纸寄来迂。夜后灯花喜，朝来鹊语符。手中舒复卷，久别可长吁。",
    "author": "白玉蟾"
  },
  {
    "id": "d2a6cbd4-173b-48dd-a53e-54c642781a4d",
    "title": "博罗县驿",
    "paragraphs": "虎啸月生海，猿啼风撼山。梦回三鼓尽，身自九天还。云气浮窗外，泉声入枕间。问心宜富贵，为复要清闲。",
    "author": "白玉蟾"
  },
  {
    "id": "152ebff7-1375-4dfc-8194-7d3ceb61529d",
    "title": "景泰晚眺",
    "paragraphs": "海岸孤绝处，晴沙露远汀。潮花人鬓白，山色佛头青。夕照雌黄笔，秋烟水墨屏。天空杉月冷，鹤梦几回醒。",
    "author": "白玉蟾"
  },
  {
    "id": "bf8d38b7-d100-47a9-aa4d-145b0a9ae561",
    "title": "十月十四夜",
    "paragraphs": "十月十四夜，灯寒燄寸长。披衣临曲水，把笔向清霜。月透诗情冷，风吹醉面凉。故人知得否，空断早梅肠。",
    "author": "白玉蟾"
  },
  {
    "id": "541a2aeb-c079-4650-a78f-b0afc654843a",
    "title": "温学士再访山中",
    "paragraphs": "炎帝辞朱节，清晨立素秋。借绯皆木叶，脱白满林丘。流水高山兴，疎风冷雨愁。诗人应自乐，歌笑海东州。",
    "author": "白玉蟾"
  },
  {
    "id": "d2e26671-1714-4b62-b934-f45875b4af8d",
    "title": "张道士鹿堂",
    "paragraphs": "清梦绕罗浮，羽衣延我游。新茶寻雀舌，独芋煮鸱头。春鹤饮药院，夜猿啼石楼。丹炉犹暖在，聊为稚川留。",
    "author": "白玉蟾"
  },
  {
    "id": "f7e5f137-2fae-429a-bb38-9da591552b52",
    "title": "春日词",
    "paragraphs": "春日何迟迟，东风吹紫微。子规愁句句，杨柳恨丝丝。上帝无消息，仙飚杳去期。水长更天远，跬步成相思。",
    "author": "白玉蟾"
  },
  {
    "id": "d6e0afe8-296e-48b7-98b9-51976bfbd4f3",
    "title": "再会薛黄庭",
    "paragraphs": "别来真梦耳，相对各潸然。一向于湖海，如今更市廛。知心能有几，顾影独兴怜。自歎吾衰矣，犹期子勉旃。",
    "author": "白玉蟾"
  },
  {
    "id": "b0b68d52-1c8c-4e89-8948-bfa35094cb90",
    "title": "送春",
    "paragraphs": "草木从交代，溪山无故新。更斟些子酒，尚是霎时春。雨止鶑如怨，花飞柳亦颦。东皇催上印，生怕子规嗔。",
    "author": "白玉蟾"
  }
]