[
  {
    "id": "aad16209-a24e-44e9-a74a-ed99c51e7721",
    "title": "句",
    "paragraphs": "风变尉佗国，声欢舜帝民。",
    "author": "萧固"
  },
  {
    "id": "a13baa16-63b0-4abe-8dc9-9dd426a97b2c",
    "title": "送梵才上人归天台  其一",
    "paragraphs": "昔在童蒙岁，学礼暨诗书。肃肃秉庭训，罔敢甯斯须。积习将一纪，心目多勤劬。本此修拙辞，阶之登仕途。得以施所学，闻者谓之迂。吾道固未行，或嗤为腐儒。腐诚如所云，儒非吾敢居。时英贱民政，亦诮官之麄。嘉言屡诒勗，周旋画伟谟。胡不事章句，清贵无加于。我闻今学者，为人不自图。六朝文物壅，化源由是枯。华文媿不能，迷深甘守株。古人不得见，临风重欷歔。",
    "author": "皇甫泌"
  },
  {
    "id": "fa55d9e8-0b29-4a42-90b5-d933d6ee64c0",
    "title": "送梵才上人归天台  其二",
    "paragraphs": "美玉不自贵，贵之者良工。高才不自明，明之者至公。和璞文未刻，他山石正同。子虚赋未行，相如车不东。我今征此词，亦将拟未通。粤有空门子，孕秀赤城中。性静不欲俗，诗癖俄在躬。意淳自高古，言雅思变风。劳劳不称年，名尚高远聪。我来山月乡，即貌知困蒙。吾师道虽否，天子方文崇。一旦因得意，诵之于六宫。",
    "author": "皇甫泌"
  },
  {
    "id": "5685f317-9475-47b9-908c-40c34645f9ca",
    "title": "飞霞洞",
    "paragraphs": "巖前春草萋萋色，巖上春风淡淡阴。数百年来无谢客，□□依旧到如今。",
    "author": "曹观"
  },
  {
    "id": "2dc175e0-4d58-45bd-9441-f1de7e64ea97",
    "title": "向来",
    "paragraphs": "向来情思已陈陈，旅思无端不及春。潘子形容伤白发，沈郎文字暗丹唇。",
    "author": "赵师民"
  },
  {
    "id": "85ab5ff2-dfd1-4c5a-8242-9e8ebb450766",
    "title": "句  其一",
    "paragraphs": "露台枉惜千金费，却把铜山锡幸臣。",
    "author": "赵师民"
  },
  {
    "id": "e73eac26-36a6-47cf-b1b1-26ebed03cd50",
    "title": "句  其二",
    "paragraphs": "菱天晨气润，槐夏午风清。",
    "author": "赵师民"
  },
  {
    "id": "5a7c15ea-d848-433d-9d4e-96300badc95a",
    "title": "句  其三",
    "paragraphs": "委地露花啼晓恨，拂提烟柳弄春容。",
    "author": "赵师民"
  },
  {
    "id": "e862d7b3-46a6-488b-a158-33e207d2fc1f",
    "title": "句  其四",
    "paragraphs": "霜女遗灵长著素，玉妃馀恨结成酸。",
    "author": "赵师民"
  },
  {
    "id": "b79cc8b2-93bf-4d53-9913-c2a831ab3ac2",
    "title": "寄甘露舒公上人",
    "paragraphs": "成都多少寺，梵学竞推能。到老不破戒，满城唯此僧。池龙听夜讲，海客施年灯。别后空相忆，尘劳正可憎。",
    "author": "雷简夫"
  },
  {
    "id": "db696e3f-e802-4119-aea2-6bde8a63338a",
    "title": "襄州太守王侯复岘山羊公祠",
    "paragraphs": "贤哉西晋钜平侯，刻碑立祠在荆州。州民万家见之者，揜面汍澜双泪下。逮今緜历几百祀，岘首巍然临汉水。碑鈋祠废榛莽中，萧萧只有悲风起。内阁深沈侍从臣，赤帷皁盖来行春。殷勤拂碑复祠貌，一朝旧迹重如新。山光葱蒨水清冽，天长地久无时别。古人今人空茫茫，惟是功名不能灭。",
    "author": "李康伯"
  },
  {
    "id": "be4e6bda-f651-4354-96d7-e154d8fd5d9f",
    "title": "题张公洞",
    "paragraphs": "高上宸居隔紫烟，洞中金阙暗相连。辅光灶冷留香壤，太素渊清湧玉泉。后夜龙归云浪湿，未明人起月华鲜。秋光不老巖前麓，到此偷閒亦自贤。",
    "author": "王绎"
  },
  {
    "id": "e90c8ad8-ef46-4ccd-bcd2-501ab7de7cd1",
    "title": "句  其一",
    "paragraphs": "直自牧之怀古后，适当慧远送图来。",
    "author": "王绎"
  },
  {
    "id": "456d6301-ac76-4b29-a14e-3ca37f50d6d9",
    "title": "句  其二",
    "paragraphs": "荔陈贡篚清香馥，峯倚三山秘篆奇。",
    "author": "王绎"
  },
  {
    "id": "d8d77d15-f4b1-4080-b76c-1b3829cd6c11",
    "title": "怀天台隠士",
    "paragraphs": "先生高蹈晦巖扉，沐发晞阳远帝晖。自是鸾皇终瑞世，莫同鱼鸟便忘机。江凫汎汎随波远，朔雁冥冥避弋归。他日彤庭如应聘，梦魂休绕故山薇。",
    "author": "王尧臣"
  },
  {
    "id": "c483d5fe-c1f5-466a-9c4f-859a7c0f444a",
    "title": "颂二首  其一",
    "paragraphs": "杰出丛林是赵州，老婆勘破有来由。而今四海清如镜，行人莫与路为雠。",
    "author": "释慧南"
  },
  {
    "id": "bd0ef83c-597d-461a-b736-454a64071659",
    "title": "颂二首  其二",
    "paragraphs": "生缘断处伸馿脚，馿脚伸时佛手开。为报五湖参学者，三关一一透将来。",
    "author": "释慧南"
  },
  {
    "id": "90aecad8-99f0-47e0-b618-c7b6053af001",
    "title": "偈二首  其一",
    "paragraphs": "心王不妄动，六国一时通。罢拈三尺劒，休弄一张弓。",
    "author": "释慧南"
  },
  {
    "id": "a33c637b-7c96-4006-b853-f2e222329f03",
    "title": "偈二首  其二",
    "paragraphs": "得不得，传不得，归根得旨复何言。忆得首山曾漏泄，新妇骑馿阿家牵。",
    "author": "释慧南"
  },
  {
    "id": "977de85c-d492-43f6-82b9-3ee76a65a340",
    "title": "招桐柏李道士",
    "paragraphs": "海岭重重接紫虚，高人还肯敞仙裾。玉蟾点滴有清露，少费研朱写道书。",
    "author": "葛闳"
  },
  {
    "id": "fe17d268-7332-43fc-9daa-e4eb8e1cd9c2",
    "title": "巾山广轩",
    "paragraphs": "胜地藏东越，严城耸二岑。万灯迎日早，孤磬出云深。雪霁茗初试，雨涵山半阴。兹焉即方广，有路到天心。",
    "author": "葛闳"
  },
  {
    "id": "a19a0d63-f227-4244-8d88-84bc015c83ea",
    "title": "游白云轩赠冲一道正",
    "paragraphs": "无事之时无事身，天将冲淡养吾真。鸱鸢啄腐成滋味，岂识朝霞吐咽人。",
    "author": "葛闳"
  },
  {
    "id": "1cc7f688-099f-40e3-a913-3c39f4ab7feb",
    "title": "题白云环翠亭",
    "paragraphs": "六月好风吹玉林，地浮鼇海越山深。爱师终日无馀事，一点尘埃不受侵。",
    "author": "葛闳"
  },
  {
    "id": "626a3641-bad0-4f83-a0e6-9e86b8a5ee4e",
    "title": "题清辉堂",
    "paragraphs": "归老云边一翠岑，静中观动照人心。溪湖北上又东去，不似青山无古今。",
    "author": "葛闳"
  },
  {
    "id": "75b02270-e649-4cb3-b3d7-6a2e372a2843",
    "title": "罗汉阁煎茶应供",
    "paragraphs": "山泉飞出白云寒，来献灵芽秉烛看。俄顷有花过数百，三瓯如吸玉腴干。",
    "author": "葛闳"
  },
  {
    "id": "776c179b-b1f7-4725-93e8-5c589a0985bb",
    "title": "游日山",
    "paragraphs": "六时香火集宗雷，日上云收紫翠开。应笑守麾公暇少，二年官满一曾来。",
    "author": "葛闳"
  },
  {
    "id": "7faaa319-b3b8-4590-885b-3a6a46ecbef4",
    "title": "迎神",
    "paragraphs": "符法千年人尚畏，神林三鼓酒盈杯。油囊为取天河水，更折蟠桃海上来。",
    "author": "葛闳"
  },
  {
    "id": "74355959-eaac-4603-aa94-bc1f4bd42051",
    "title": "送神",
    "paragraphs": "丹霞缥缈海三峯，归去琼台第几重。仙骥一声风驭远，月明清露滴金松。",
    "author": "葛闳"
  },
  {
    "id": "a960e90b-2875-4b1b-ab09-2be4b4f076cf",
    "title": "桐柏崇道观",
    "paragraphs": "昔贤书洞石，台有伯阳经。碧海船多却，金霞夜不扃。炉成九转药，阶布六符星。捷径非君意，深游不死庭。",
    "author": "葛闳"
  },
  {
    "id": "4fcc8f3e-eb1e-45e6-ad83-01e3fed2c49f",
    "title": "桐柏观",
    "paragraphs": "桃花烂熳春溪暖，紫玉箫沉月树昏。未觉台中光景晚，人间归去见来孙。",
    "author": "葛闳"
  },
  {
    "id": "747f371e-9532-4006-99f4-d71b125f5c89",
    "title": "存目  其一",
    "paragraphs": "诗题：寄睦州朱少卿首句：何幸乡枌讬使麾。",
    "author": "葛闳"
  },
  {
    "id": "fb3efaf9-822f-4246-b77e-3ce4e33d61b9",
    "title": "存目  其二",
    "paragraphs": "诗题：经大洋吴氏别业首句：渐老故人少。",
    "author": "葛闳"
  },
  {
    "id": "95cf63b3-6ad0-4ab0-85e9-3c8d8e8ca8f7",
    "title": "存目  其三",
    "paragraphs": "诗题：新定望湖楼首句：龙盘山影倒寒流。",
    "author": "葛闳"
  },
  {
    "id": "bd9f975c-3592-4ffa-8710-cf28ebc4450f",
    "title": "存目  其四",
    "paragraphs": "诗题：同孝叔游萧洒亭首句：昔日贤侯多兴咏。",
    "author": "葛闳"
  },
  {
    "id": "a124cc8f-9d72-46fc-808a-77ff3a8ffd26",
    "title": "存目  其五",
    "paragraphs": "诗题：题范思轩二首首句：英衮多年去竹轩。",
    "author": "葛闳"
  },
  {
    "id": "66b7104a-07be-4c92-934f-c3d24c982695",
    "title": "存目  其六",
    "paragraphs": "诗题：题玉泉首句：灵源曾记古篇章。",
    "author": "葛闳"
  },
  {
    "id": "6e354c89-b0ca-4700-a865-89b1dbf206df",
    "title": "存目  其七",
    "paragraphs": "诗题：同孝叔游玉泉首句：石磴松阴一化成。",
    "author": "葛闳"
  },
  {
    "id": "6da92a2c-d9b2-44d4-ad2b-85fade418c6b",
    "title": "存目  其八",
    "paragraphs": "诗题：初夏同孝叔游普光寺首句：鱼跳莲叶青钱小。",
    "author": "葛闳"
  },
  {
    "id": "e4edf020-e8a5-4937-820e-607738bab016",
    "title": "存目  其九",
    "paragraphs": "诗题：初夏同孝叔游朱氏园首句：冻醪庐橘助登临。",
    "author": "葛闳"
  },
  {
    "id": "1a5e6845-81a8-452c-a1bc-21c0fb4d8d92",
    "title": "存目  其一○",
    "paragraphs": "诗题：留题千峯榭呈孝叔首句：君把玄英诗集披。",
    "author": "葛闳"
  },
  {
    "id": "4c6ced42-8d79-447f-a882-ce66321e59d4",
    "title": "存目  其一一",
    "paragraphs": "诗题：题新定郡斋寄孝叔二首首句：主人今向日边归，花意知君改外台。",
    "author": "葛闳"
  },
  {
    "id": "04f7317d-1ef4-49ac-a6ef-678eccadad84",
    "title": "存目  其一二",
    "paragraphs": "诗题：留题玉泉山堂首句：动非缘境静非禅。",
    "author": "葛闳"
  },
  {
    "id": "92e28888-d627-4df8-9a66-c163c84ba2d0",
    "title": "存目  其一三",
    "paragraphs": "诗题：题新定红蕖阁首句：烟捲龙绡艳格林。",
    "author": "葛闳"
  },
  {
    "id": "627f94bc-5f65-43e6-864d-54ebf3761aac",
    "title": "遗徐禧",
    "paragraphs": "今年七十七，出行须择日。昨夜问龟哥，报道明朝吉。",
    "author": "释倚遇"
  },
  {
    "id": "d21c4490-2c9d-47ea-924a-7021e8353b5b",
    "title": "偈二首  其一",
    "paragraphs": "春山青，春水绿，一觉南柯梦初足。携筇纵步出松门，是处桃英香馥鬰。因思昔日灵云老，三十年来无处讨。如今竞爱摘杨花，红香满地无人扫。",
    "author": "释倚遇"
  },
  {
    "id": "a1131b87-673b-4bf9-bd62-269ba721f7fe",
    "title": "偈二首  其二",
    "paragraphs": "法昌今日开炉，行脚僧无一个。唯有十八高人，缄口围炉打坐。不是规矩严难，免见诸人话堕。直饶口似秤锤，未免灯笼勘破。不知道绝功勳，妄自修因证果。",
    "author": "释倚遇"
  },
  {
    "id": "c941cad4-d2b2-4fdc-8823-d492a572f20b",
    "title": "偈",
    "paragraphs": "南山高，北山低，日出东方夜落西。白牛上树觅不得，乌鸡入水大家知。",
    "author": "释怀祥"
  },
  {
    "id": "6c56f20f-7a10-4c45-be83-ca50434e305d",
    "title": "偈",
    "paragraphs": "新冬新宝寿，言是旧时言。若会西来意，波斯上舶船。",
    "author": "释行德"
  },
  {
    "id": "838424b2-ea09-4b9b-9984-316078077b40",
    "title": "偈三首  其一",
    "paragraphs": "开口是，合口是，眼下无妨更著鼻。开口错，合口错，眼与鼻孔都拈却。佛也打，祖也打，真人面前不说假。佛也安，祖也安，衲僧肚皮似海宽。",
    "author": "释本逸"
  },
  {
    "id": "d28317ef-08b4-4e7f-9b2b-603d2eb086e3",
    "title": "偈三首  其二",
    "paragraphs": "寒原耕种罢，牵犊负薪归。此夜一炉火，浑家身上衣。",
    "author": "释本逸"
  },
  {
    "id": "f5fdc458-c271-449b-9989-3ab8231a6ba4",
    "title": "偈三首  其三",
    "paragraphs": "菜园墙倒晴方筑，房店篱穿雨过修。院宇漏时随分整，儿孙大小尽风流。",
    "author": "释本逸"
  },
  {
    "id": "fbb7c173-4a03-4a3e-b555-bbe480f60a2b",
    "title": "句  其一",
    "paragraphs": "有时放步东湖上，与僧遥指远山青。",
    "author": "释本逸"
  },
  {
    "id": "4f6fad63-bba2-4c83-af72-713c6ddb9f34",
    "title": "句  其二",
    "paragraphs": "医王不是无方义，千里苏香象不回。",
    "author": "释本逸"
  },
  {
    "id": "138cdc89-69da-44e8-bbae-986f62b40e77",
    "title": "句  其三",
    "paragraphs": "罥鹤颠崖上，冲天昧米民。",
    "author": "释本逸"
  },
  {
    "id": "ecec768d-8809-45f8-a4b3-5476e9508ba4",
    "title": "偈",
    "paragraphs": "莫离盖缠，莫求佛祖。去此二图，以何依怙。江淹梦笔，天龙见虎。古老相传，月不跨五。",
    "author": "释惟简"
  },
  {
    "id": "012e8a25-cedf-493c-bbbd-bf8ccec03f9d",
    "title": "偈二首  其一",
    "paragraphs": "日月遶须弥，人间分昼夜。南阎浮提人，祇被明暗色空留碍。",
    "author": "释守道"
  },
  {
    "id": "47884d23-508b-4918-b1ec-afeef9eaaf9f",
    "title": "偈二首  其二",
    "paragraphs": "不从一地至一地，寂灭性中宁有位。释迦稽首问然灯，仁者何名为受记。",
    "author": "释守道"
  },
  {
    "id": "b0f81653-a1ce-4ec6-bc44-3809bf3d19fd",
    "title": "句",
    "paragraphs": "柳色黄金嫩，黎花白雪香。",
    "author": "释守道"
  },
  {
    "id": "30756bb9-0763-41f0-b4a5-8ad8796caa66",
    "title": "送钤辖馆使王公",
    "paragraphs": "阃外膺宸寄，坤维握虎兵。真纯逾璞玉，方重敌长城。肯构诗名著，承家将略明。四年凝茂绩，一节促归程。水际旌旗影，风前鼓吹声。西州怀惠爱，北阙被恩荣。护卫亲严近，雍容侍穆清。分携暂销黯，良会在神京。",
    "author": "田瑜"
  },
  {
    "id": "298385f6-01ac-4386-bb23-1a40362949f8",
    "title": "送钤辖馆使王公",
    "paragraphs": "游宦俱为关外人，与君五看海棠春。园林选胜联镳徧，风月相思命驾频。大斾先时辞蜀道，短辕何日见京尘。子牟又起离羣恨，欲操行祛重怆神。",
    "author": "高惟几"
  },
  {
    "id": "f351021e-13ab-45ad-9a6a-5d2ad448b870",
    "title": "海棠",
    "paragraphs": "故国庸岷外，孤根楚苑中。使梅休妬白，仙杏已饶红。旋恐阳城破，寻忧下蔡空。几时梦巫峡，独立怨春风。",
    "author": "高惟几"
  },
  {
    "id": "a90d229e-2e22-4b2f-8915-1e387d112a6a",
    "title": "送钤辖馆使王公",
    "paragraphs": "武帐推恩诏十行，雍容鸣玉觐清光。四年爱日民谣浃，五月炎风驿路长。剑阁烟云迷斾，柳营笳鼓惨离觞。浣花纸贵传新集，留待诗名继许昌。",
    "author": "解程"
  },
  {
    "id": "9eae1a7c-bc4f-492f-bbca-4a0fe14183ff",
    "title": "承原父以凤凰篇为况谨用来韵和酬",
    "paragraphs": "丹山鬰世表，巖巖千仞巅。自非常雏辈，安得参周旋。胡为此弱羽，越簉祥仪鲜。飞鸣过所据，飙骇俄翻然。退则安栖地，翔风娱楚天。始病孰俦侣，乃与朱鸾攀。英英日相照，老翮徒愧前。少别正倾听，览辉当圣年。",
    "author": "吴育"
  },
  {
    "id": "237f8f91-9138-4b48-9bba-418daa186dac",
    "title": "次韵奉和给事中",
    "paragraphs": "律上阳和虽始煦，罇前人意已生春。濠梁且欲观鱼乐，淮郡何能致鹿驯。为访心朋犹纵棹，况逢时隽与均茵。别车岂必辞沉醉，更有高阳倒载人。",
    "author": "吴育"
  },
  {
    "id": "4be68d73-7500-40cc-9110-cc62b29fae77",
    "title": "过郭店谒文靖公墓",
    "paragraphs": "汉相巖巖真国英，门庭曾是接诸生。阳秋谈论四时具，河岳精神一座倾。",
    "author": "吴育"
  },
  {
    "id": "f05a14ec-3c43-43e3-a653-fb10bda00de0",
    "title": "送梵才上人归天台",
    "paragraphs": "几年瓶钵帝城栖，看尽尘劳息尽机。诗妙偶因馀力到，名高却与本心违。云深路入千山去，岁晚身携一锡归。林下应逢旧猿鹤，得无惊见紫檀衣。",
    "author": "吴育"
  },
  {
    "id": "f8114e7d-22b5-480a-b798-0063525d6532",
    "title": "烟雨楼",
    "paragraphs": "一上危楼七泽分，胜游平日此怡神。荆台芜没千年地，楚望云披四面春。",
    "author": "吴育"
  },
  {
    "id": "5e88c774-ff9f-4fb4-a295-e3710362b223",
    "title": "重建羊太傅祠和王原叔句",
    "paragraphs": "羊公千载得清吟，芳迹虽遥契昔心。更与岘山为故事，凛然风格照来今。",
    "author": "吴育"
  },
  {
    "id": "b0252a10-8ddc-46fc-8879-bda7642dcaa2",
    "title": "句",
    "paragraphs": "石存裴令老臣心。",
    "author": "吴育"
  },
  {
    "id": "7884daf2-b12e-42d7-91d2-1464bb5c7b85",
    "title": "题会稽谿口躬师上人房",
    "paragraphs": "谿口佳山水，高人住此中。生台下沙鸟，疎磬逐江风。倚槛千巖寂，焚香万法空。如何凭小笔，一为写衰翁。",
    "author": "施昌言"
  },
  {
    "id": "5ed5e3e2-f875-4a25-9a45-ff2680b9ab8b",
    "title": "送钤辖馆使王公",
    "paragraphs": "家传勳力世能贤，四载坤维领帅权。南诏酋豪弥款附，西州士庶頼蕃宣。输忠感慨由诚府，接下恩勤自意筌。月夕过从多命席，花时酬唱旋成编。雅歌馀暇军容肃，陟状升闻帝愿延。驰驿遽趋三召节，执圭俄觐九重天。汉廷仪卫咸祗若，蜀郡朋僚共黯然。赐封定应留晷刻，畴庸当便进班联。圣神倚注期蕃锡，宥密崇高待九迁。下客尘劳遇知己，愿言攀附跂英躔。",
    "author": "姚涣"
  },
  {
    "id": "fcd8624f-f0c4-4a9d-a911-3ca11e233fc5",
    "title": "寄题径山怀郎简侍郎",
    "paragraphs": "天地一洲渚，北平南欹危。幽并深以厚，江浙清且奇。武林颇英秀，川汇仍山卑。应接殚天巧，类非人力为。径山最佳处，有巖称玉芝。居防俗士驾，地乃贤人宜。郎公留名德，平时为羽仪。引年归故里，不复衣朝衣。留侯黄石心，白傅香山期。结宇名胜外，日与尘事违。泉石景物状，尽任诸贤诗。伊予来东藩，滥持使者麾。平生爱山水，弗惮命驾之。当候秋风高，远造巖下扉。澣濯缨上尘，散步松间綦。未能继高躅，聊用慰所思。",
    "author": "张瓌"
  },
  {
    "id": "24ffd9d6-359c-4c45-a90c-8179f5127f5c",
    "title": "送梵才上人归天台",
    "paragraphs": "往问维摩疾，来探般若心。本源虽自在，因地亦行深。洒落溪山色，苍凉竹树阴。宦途如磨蚁，何日重登临。",
    "author": "张瓌"
  },
  {
    "id": "0b7c94ba-3509-43d0-839a-cd897b6a45ae",
    "title": "句  其一",
    "paragraphs": "洲围淮口江形狭，亭上石头月色多。",
    "author": "张瓌"
  },
  {
    "id": "12d3a5bc-a31f-4cdd-b613-ca49b16cfd55",
    "title": "句  其二",
    "paragraphs": "人间独有当时月，山际犹无后世樵。",
    "author": "张瓌"
  },
  {
    "id": "86ca28b6-2dec-4cd8-8047-8c3d697b57a0",
    "title": "涵虚阁",
    "paragraphs": "画阁高连百雉城，涵虚应不愧标名。门前柳色兼旗色，座上琴声杂佩声。肯羨五湖归范蠡，未饶三径隠渊明。我来恰值初晴后，山影波光分外清。",
    "author": "富弼"
  },
  {
    "id": "5e29753e-9173-4583-9b58-a994f3e17a90",
    "title": "定州阅古堂",
    "paragraphs": "朔方之兵，劲于九土。尤劲而要，粤惟定武。兵劲在驭，用则罴虎。失驭而劲，骄不可举。曰保曰贝，闭壁连阻。武爵新守，束手就虏。皇帝曰噫，汝武曷取。有敝必革，以儒于抚。公来帅定，始以威怒。有兵悍横，一用于斧。连营怛之，胆栗腰伛。既惧而教，如餔如乳。以刺以射，以钲以鼓。无一不若，师师旅旅。列城自刺，靡不和附。阴沴为梗，降此大雨。大河破洩，在河之浒。民被黜垫，田入莽污。流离荡析，不得其所。公慼曰吁，予敢宁处。迺大招来，迺大保聚。乃营帛粟，寒衣饥茹。民归而安，水下孰御。强弱死生，由公复虑。曰义曰仁，震肃春煦。合和蒸天，天顺以序。公境独稔，爰麦爰黍。公俗独乐，夫耕妇杼。人虽曰康，公亦奚豫。谓此一方，民与兵具。务剧任重，稽古其裕。人皆谓公，与古为伍。公文化民，公武御侮。何思古人，公不自许。遂择奇匠，绘于堂宇。列其行事，指掌可数。前有古人，在我门户。后有来者，依我墙堵。斯堂勿坏，有堂有故。堂之不存，来者曷睹。宏乎焕乎，千载是矩。",
    "author": "富弼"
  },
  {
    "id": "33b1e75b-77df-477d-9310-ec7341ff9ce9",
    "title": "题范希文手书伯夷颂墨蹟",
    "paragraphs": "夷清韩颂古皆无，更得高平小楷书。旧相嘉篇题卷后，苏家能事复何如。",
    "author": "富弼"
  },
  {
    "id": "2985d65f-cdbf-4d5f-9488-cc2baa9eaca2",
    "title": "睢阳五老图",
    "paragraphs": "休官致政老年閒，庙堂尝享著袍冠。调和鼎鼐施霖雨，燮理阴阳佐武桓。念国不忘先世烈，归乡岂念旧庐寒。我辈若从亲炙授，仪容如在使人看。",
    "author": "富弼"
  },
  {
    "id": "331fd201-8473-4280-af35-9e93d87cba73",
    "title": "过邵尧夫先生",
    "paragraphs": "先生自卫客西畿，乐道安閒绝世机。再命初筵终不起，独甘穷巷寂无依。贯穿百代尝探古，吟咏千篇亦造微。珍重相知忽相访，醉和风雨夜深归。",
    "author": "富弼"
  },
  {
    "id": "b9bb071e-8ff0-4cf4-a1d3-569a2751c2ea",
    "title": "答郑州祖龙图见寄原韵",
    "paragraphs": "坐拥双旌甫浚郊，总戎曾未属鞬橐。千金寡妙方移疾，二府交修敢惮劳。处世机牙都不竞，摄生权柄急须操。他时病起君恩报，始信林泉属我曹。",
    "author": "富弼"
  },
  {
    "id": "0bcb3f37-3706-4b63-8250-ce60dfba813b",
    "title": "留守太尉相公就居为耆年之会承命赋诗",
    "paragraphs": "西洛古帝都，衣冠走集地。岂惟名利场，骤为耆德会。大尹吾旧相，旷怀轻富贵。日与退老游，台阁并省寺。予惭最衰老，亦许预其次。遂俗肖仪容，烂然彤绘事。闽峤访精华，鲛绡布绝艺。令复崇宴衎，聊以示慈惠。幽居近铜驼，荒敝仍湫庳。塞路移君庖，盈车载春醴。献酬互相趣，欢处不知止。商岭有四翁，晋林惟七子。较我集诸贤，盛衰何远尔。兹事实可矜，传之足千祀。",
    "author": "富弼"
  },
  {
    "id": "0baecc06-6a61-4681-b040-c29d8b498da4",
    "title": "尧夫先生示秋霁登石阁之句病中聊以短章戏答",
    "paragraphs": "高阁岧嶤对远山，雨馀愁望不成欢。拟将歛黛强消遣，却是幽思苦未阑。",
    "author": "富弼"
  },
  {
    "id": "32ccbe47-4c42-42bb-97e5-2303e2260580",
    "title": "十月二十四日早始见雪登白云台闲望乱道走书呈尧夫先生",
    "paragraphs": "气候随时应，初寒雪已盈。干坤一色白，山水万重清。是处人烟合，无穷鸟雀惊。忻然不成下，连把玉罍倾。",
    "author": "富弼"
  },
  {
    "id": "cef736bf-9577-468b-ba80-fc7d6091be69",
    "title": "台上再成乱道走书呈尧夫",
    "paragraphs": "密雪终宵下，晨登百尺端。瑞光翻怯日，和气不成寒。天末无织翳，云头未少干。四郊闻击壤，农望已多欢。",
    "author": "富弼"
  },
  {
    "id": "5ec233ba-ba86-41c8-ba9a-e9f2a5db71bf",
    "title": "岁在癸丑年始七十正旦日书事  其一",
    "paragraphs": "人生七十古来稀，今日愚年已及期。从此光阴犹不测，只应天道始相知。",
    "author": "富弼"
  },
  {
    "id": "56be2bd5-e780-406c-ae1b-ccdeb035f34e",
    "title": "岁在癸丑年始七十正旦日书事  其二",
    "paragraphs": "亲宾何用举椒觞，已觉闲中岁月长。不学香山醉歌舞，只将吟啸敌流光。",
    "author": "富弼"
  },
  {
    "id": "f88467bd-a073-49d6-92ee-fb312bf207c6",
    "title": "岁在癸丑年始七十正旦日书事  其三",
    "paragraphs": "先圣明明许纵心，山川风月恣游寻。此中若更论规矩，籍外闲人不易禁。",
    "author": "富弼"
  },
  {
    "id": "1ebec151-720e-4841-a41e-09a8ed30fe87",
    "title": "岁在癸丑年始七十正旦日书事  其四",
    "paragraphs": "今年始是乞骸年，我向年前已挂冠。都为君王怜久疾，肯教先去养衰残。",
    "author": "富弼"
  },
  {
    "id": "86d9b939-10c9-41de-a2ed-c13b226433a9",
    "title": "弼承索近诗复贶佳句輙次元韵奉和诗以语志不必更及乎诗也伏惟一览而已  其一",
    "paragraphs": "出入高车耀缙绅，从来天幸喜逢辰。道孤常恐难逃悔，性拙徒能不失真。风雨坐生无妄疾，林泉归作自由身。岁寒未必输松柏，已见人间七十春。",
    "author": "富弼"
  },
  {
    "id": "4bcdf7cf-0e41-4146-9f23-3c5e20249466",
    "title": "弼承索近诗复贶佳句輙次元韵奉和诗以语志不必更及乎诗也伏惟一览而已  其二",
    "paragraphs": "赋分萧条只自如，生平常向官情踈。亡功每歎孤明主，得谢何妨作老夫。官品尚叨三事贵，世缘应信一毫无。病来髀肉消几尽，尤觉阴阳系惨舒。",
    "author": "富弼"
  },
  {
    "id": "5b4af159-3337-4360-bef0-d47254a9c6c7",
    "title": "弼观罢走笔书后卷",
    "paragraphs": "黎民于变是尧时，便字尧夫德可知。更览新诗名击壤，生生全道略无遗。",
    "author": "富弼"
  },
  {
    "id": "48b9e0d4-7859-451c-8b17-6ca1c2682986",
    "title": "弼窃览长篇断章有十二人中第二人之句又赋一绝上呈",
    "paragraphs": "顾我年龄虽第一，在公勳德自无双。不推行业终难敌，富贵康宁亦可降。",
    "author": "富弼"
  },
  {
    "id": "32fc6459-0af3-42b4-8f10-92935c1fdd50",
    "title": "偈",
    "paragraphs": "执相诚非，破相亦妄。不执不破，是名实相。",
    "author": "富弼"
  },
  {
    "id": "3fa50e74-91b5-41b4-af6f-09d3e7b7e7a7",
    "title": "寄欧阳公",
    "paragraphs": "滁州太守文章公，谪官来此称醉翁。醉翁醉道不醉酒，陶然岂有迁客容。公年四十号翁早，有德亦与耆年同。意古直出茫昧始，气豪一吐阊阖风。",
    "author": "富弼"
  },
  {
    "id": "300fc22c-58b5-4864-a0d4-bdf9beaaa9b7",
    "title": "寄题醉翁亭",
    "paragraphs": "偏州地狭民事简，醉翁自放山水中。琅琊倚天色苍翠，逊泉落石声玲珑。",
    "author": "富弼"
  },
  {
    "id": "34a91a46-2bb4-466d-b548-3ab9cc17b7ce",
    "title": "寄裴士林",
    "paragraphs": "渤澥宣和旅翮飞，不堪朱邸负前期。东城晓骑思行乐，南浦春波怨别离。对竹岂能忘旧主，折麻方喜遇深知。冕旒正注方臣重，应许州人借一朞。",
    "author": "富弼"
  },
  {
    "id": "235c5ad6-72e5-4ab3-b658-466c0143ff75",
    "title": "嵩巫亭",
    "paragraphs": "平地烟霄此半分，绣楣丹槛照清汾。风帘暮捲秋空碧，剩见西山数岭云。",
    "author": "富弼"
  },
  {
    "id": "27a290aa-8e41-4701-a47b-dbd5fee0b4c0",
    "title": "句  其一",
    "paragraphs": "遗德被生民。",
    "author": "富弼"
  },
  {
    "id": "6355db60-de11-460f-9411-bb6f650d8ca5",
    "title": "句  其二",
    "paragraphs": "昔年曾作潇湘客，憔悴东秦归不得。西轩忽见好溪山，如何却有楚乡忆。读书误人四十年，有时醉把阑干拍。",
    "author": "富弼"
  },
  {
    "id": "c9414ac8-a277-4394-853b-be0aab93f4f2",
    "title": "句  其三",
    "paragraphs": "古云伏日当早归，况今著令许休暇。",
    "author": "富弼"
  },
  {
    "id": "6414debb-0fd9-438a-94fd-f9e02280d670",
    "title": "送程给事知越州",
    "paragraphs": "金门人访竹林人，云向蓬莱驻画轮。百越江山初作主，五湖图史未生尘。劝耕定带斋船雨，卷白应留燕榭春。论道频年有虚席，抟风一击好收身。",
    "author": "卢革"
  },
  {
    "id": "78ff2abf-5548-4bf8-bc6e-d6e941af484c",
    "title": "校书朱君示及园居胜概新篇一轴皆有标目辄成长调格诗奉纪清𨅛",
    "paragraphs": "姑苏右浙会，园榭森相望。之子脱名锁，自主无何乡。虚堂布遗经，周孔之文章。静斋播风雅，絃音日洋洋。吮毫濯曲溪，泚墨散芳塘。抱琴独登台，望山閒涉冈。钓渚阅游泳，竹路排青苍。亭幽小勺迥，红白相低昂。予此谢病归，旅吴岁月长。常闻君园胜，欲往两足僵。开缄味题咏，恍若披图详。吾闻玉川子，破屋洛之阳。东野废官守，止坐丛濑傍。岂如吾子乐，游息蔼有方。朝廷日清明，百官良弛张。子既难其进，论撰亦有光。退之谓子厚，穷久道益强。文辞烨垂后，将相未可当。穷愁乃著书，心志能浑刚。倘来奚足卹，令名期自将。",
    "author": "卢革"
  },
  {
    "id": "02e6fb7b-fbfc-4eaa-ab08-d238e6b53783",
    "title": "诗一首",
    "paragraphs": "叠嶂最惊目，排青隠星络。双溪颇醒心，激素出林薄。",
    "author": "卢革"
  },
  {
    "id": "e2f687ca-ffcb-4d29-ad88-580c5f3014b2",
    "title": "登福全山",
    "paragraphs": "尝闻陶隠居，经行到兹地。君王屡飞诏，高尚心愈厉。一幅画双牛，谁人知此意。",
    "author": "林石"
  },
  {
    "id": "13831fee-cc9d-4c6e-bb0c-351aa78a1944",
    "title": "梅雨潭",
    "paragraphs": "去夏曾同潭上游，荫松坐石濯清流。论文声杂飞泉响，话道心齐邃谷幽。盛暑忽思寻旧好，烦襟顿觉似新秋。也知关决多馀暇，能更重为胜赏不。",
    "author": "林石"
  },
  {
    "id": "70c82bcb-1dae-4d11-85a7-ad3e0e4d6374",
    "title": "游翠阴洞和朱履常韵",
    "paragraphs": "松桂擢危岑，烟云昼亦阴。洞门虽不锁，谁测洞中深。",
    "author": "林石"
  },
  {
    "id": "b48e1093-f0e6-44fe-96e9-ce751b5917fd",
    "title": "重建羊侯祠和王原叔句",
    "paragraphs": "汉江千里清溶溶，惟此南夏奠其中。因山为城峙险固，一国形胜何高雄。嶷然巨首名曰岘，回压面势尊且崇。东扼迅流疑引翼，西峙羣阜如盘龙。嵚巇峻拔不可拟，绝岸万丈凌长空。下阚澄潭迥无际，旁睨比屋几可封。天意造物岂虚设，控蛮镇楚舒隆隆。自昔登憩且非一，此山振动惟羊公。有志平吴运祕略，竭心卫晋推元功。绥怀远迩人所服，开垦田畴时以丰。慨然置酒适清旷，中郎幕府贤而通。语公令望高四海，当与斯山永无穷。自是绵绵岁历久，阅碑堕泪存遗踪。亭祠浸坏讵可究，山归民籍木以童。前知兴衰故有日，览者歎息追无从。龙图王公守兹土，修举废坠诘初终。感物思人但长息，剡章疾置闻四聪。圣宸动色可其请，兹山复兴气象融。耽耽大厦揭亭宇，肃肃真像严祠宫。遂使灵光享血食，禁樵复祀资恪恭。大抵有功及民物，盛德期兴天地充。今之视古皆一致，休哉千载怀清风。",
    "author": "张去惑"
  },
  {
    "id": "1d055903-d2f3-4782-9135-8635a2c79401",
    "title": "句",
    "paragraphs": "洞庭湖里固深根。",
    "author": "雍明远"
  },
  {
    "id": "3981c4c2-e755-416a-be2a-a87df6fa3163",
    "title": "句",
    "paragraphs": "佳岭花光纷似雪，荔江波色绿于苔。",
    "author": "张谟"
  },
  {
    "id": "1524b95c-45a1-4933-a57c-db03f7fe8478",
    "title": "顶山寺",
    "paragraphs": "百尺寒崖一径分，攀萝步步陟青云。江山好景吟新句，猿鹤欢声识旧羣。壁为题诗尘不染，池因供砚水犹薰。旁人莫讶登科久，二十年前此论文。",
    "author": "何若谷"
  },
  {
    "id": "85367d1e-a3de-462c-b476-77f63a0c1c3e",
    "title": "句",
    "paragraphs": "山色列屏分左右，水声鸣玉遶西东。",
    "author": "卓祐之"
  },
  {
    "id": "7005f440-ab06-47bc-92ae-a6fc88dff662",
    "title": "覩宜春萍乡二邑大夫政事作诗一章",
    "paragraphs": "政在宽民戢吏奸，忍为苛娆恣贪残。东邻老幼足和气，西邑生灵皆病颜。万乘至聪闻不及，两司端坐匹如閒。行人过此还知否，地狱天堂咫尺间。",
    "author": "朱景阳"
  },
  {
    "id": "35306548-11cd-4d40-b9c2-f5a0c4c72472",
    "title": "和孔司封题蓬莱阁",
    "paragraphs": "皇唐旧相元才子，曾作蕃宣式燕遨。郛郭上当星纪分，轩甍全压阆风高。宾僚会集簪裾盛，衙队周环鼓吹豪。不出公庭得仙馆，岂同徐福绝云涛。",
    "author": "吴可几"
  },
  {
    "id": "2b7eca17-ef83-4f65-a2ad-ae069738ba41",
    "title": "题叠石山院僧壁",
    "paragraphs": "缁客幽栖常苦吟，水边松下静愔愔。有时一室焚香坐，不以诗情废道心。",
    "author": "吴可几"
  },
  {
    "id": "b0e61c94-4b9a-4e7f-8425-1590e66d39c5",
    "title": "钓台",
    "paragraphs": "君王取天下，有人将甲兵。君王得天下，有人相昇平。我欲介其间，区区安取成。莫若归养高，高卧嵓之扃。直使万乘意，慕仰非鸿冥。身虽隠渔钓，心岂忘朝廷。常虑天下定，君王志骄盈。羣臣习见闻，力谏不尔听。不有不臣者，不足回其清。商山四老人，用是定西京。潜希绝世躅，万一助皇明。年当建武日，上下咸清宁。所怀忆不陈，终焉为客星。如何逸民传，乃有狂奴名。",
    "author": "吴可几"
  },
  {
    "id": "a63d40d6-e5b1-47c0-ad34-7f02f304206d",
    "title": "谒林庙",
    "paragraphs": "高天之有文，星辰艳穷碧。厚地之有文，草木秀野色。草木既无辞，星辰亦难测。岂侔人之文，五经为艺极。五经主者何，岂非至圣力。三才久虚位，待我先师宅。秘亦穷经者，自谓入阃阈。天地无逃数，世人犹自惑。代移文不移，宜在弟子职。薰香达诚悃，滴酒沥胸臆。瞿然见威容，长林耸坟侧。",
    "author": "吴秘"
  },
  {
    "id": "d346175f-0a67-447a-87c0-037928fed6d4",
    "title": "句",
    "paragraphs": "岭阳山水奇，第一称湟州。",
    "author": "李尧俞"
  },
  {
    "id": "e6b5ed96-5ea3-4c00-b1dd-39b0a3d015fb",
    "title": "游大涤山",
    "paragraphs": "大涤洞沉沉，天柱峯嶪嶪。人世悲落花，观松无易叶。朝夕樵风生，云鹤閒情惬。何当采玉芝，真踪从此蹑。",
    "author": "蔡准"
  },
  {
    "id": "1eb62807-6f8a-4194-a128-8cb6a34c3168",
    "title": "题玉光亭和章郇公韵",
    "paragraphs": "鸣琴贤宰有三长，吟得新词敌夜光。好是断章无以和，神仙官职水云乡。",
    "author": "青阳楷"
  },
  {
    "id": "91d60fab-2b8f-430e-a03b-56e2f31db042",
    "title": "小桃溪",
    "paragraphs": "桃溪一何清，想像武陵水。所爱春风时，灼灼花数里。渔艇日来去，无人识归止。安知历幽源，不遇神仙子。",
    "author": "许当"
  },
  {
    "id": "6709d46a-a1f5-46f5-9289-7cd552783a66",
    "title": "宝峯寺",
    "paragraphs": "金园敞山阿，翛然隔城市。晨夕钟梵音，飒沓五云际。空山无尽香，大乘有真谛。簿领得馀闲，徙倚青莲地。",
    "author": "许当"
  },
  {
    "id": "4872295a-b249-4330-9cd9-b77102327700",
    "title": "黄蘗山",
    "paragraphs": "闽粤饶异山，峨峨此称奇。青崖蔚高林，朝日常蔽亏。上士访幽趣，结爱忘返期。所以葵藿心，江淹寄遐思。",
    "author": "许当"
  },
  {
    "id": "909a7493-00d4-4092-8896-e8455b91d2a4",
    "title": "小湖",
    "paragraphs": "水德润于物，此湖无谓卑。溪壑有通源，风涛无险期。泽广均田浍，功高济旱时。好看雷雨会，腾踏起蛟螭。",
    "author": "许当"
  },
  {
    "id": "1e6fac39-c1fe-4198-8831-50411e2f1065",
    "title": "莫公堂",
    "paragraphs": "高高莫公堂，孕秀龙渊西。造化秘奇胜，路断无轮蹄。金霞烘石门，古木蟠双溪。中流峙鼇首，势若吞云霓。下招巢由隠，上揖松乔栖。往往春风时，桃花满深蹊。渔郎信波去，仙源归桨迷。谁结物外赏，严冬此攀跻。旋磨苔藓壁，更作磊落题。万世万斯年，巖巖穹壤齐。",
    "author": "许当"
  },
  {
    "id": "19417edd-ac09-4872-b405-22b4e58aa235",
    "title": "赠陈公衮",
    "paragraphs": "玉皇诏我自旴城，下车期年微政声。唯得奇童颖川子，年始七岁业老成。手挥椽笔书大字，口诵五经富强记。君非祖德积馀庆，来裔安能具神智。一见降羨增嗟呼，寄言昭武元正夫。长歌大轴贻褒赞，比拟刘晏李泌徒。近来诗思复清峻，辞赡格老实奇俊。居尝亲试一一精，奏达帝聪彰圣运。英庙激赏人中祥，俞旨颁降政事堂。临轩未暇召入对，龙驾俄闻升上苍。举世才命各有待，俊气尚幼佳名在。",
    "author": "黄师道"
  },
  {
    "id": "7a728e6e-191f-482d-acdc-35fea4f08898",
    "title": "西峯院",
    "paragraphs": "参遍曹溪众所钦，玄堂虚寂砌虫吟。定回瞑目谁相顾，好鸟啣花下翠林。",
    "author": "林嗣复"
  },
  {
    "id": "84e473e4-d594-488a-a5dc-54fe799a2e60",
    "title": "题曲水阁",
    "paragraphs": "胜绝千巖地，清涵一水滨。石泉寒绕涧，山木翠和春。秀入壶中望，幽凝物外身。贤侯足真赏，王谢有芳尘。",
    "author": "林槩"
  },
  {
    "id": "c8a1b25e-b691-44b0-9dd8-beb95a7034ab",
    "title": "鑑湖月夜行舟",
    "paragraphs": "湖光如鑑月如珪，月下湖中两桨飞。鹤氅四垂冰骨爽，夜深疑自广寒归。",
    "author": "林槩"
  },
  {
    "id": "7c36df53-0645-4297-b842-4ff599b93f94",
    "title": "剡郊野思",
    "paragraphs": "密树芳秾碧草齐，春华微度绿阴低。谿连嵊水兴何尽，路接仙源人自迷。落絮有情风上下，好花无语日东西。故园桃李经年别，一望归心遶翠蹊。",
    "author": "林槩"
  },
  {
    "id": "6cb2774a-a309-4e1e-88e2-d0f8a550801b",
    "title": "越中五咏",
    "paragraphs": "越绝烟光隠翠微，兰亭春色送行衣。风清汉相鸣樵径，台古任公落钓矶。绣被歌残人竟远，桃花源静客忘归。凭君莫上秦山望，千古骊宫对夕晖。",
    "author": "林槩"
  },
  {
    "id": "7633a566-c6ca-4744-b1f3-28dffae5db8d",
    "title": "越中五咏 野望讌集",
    "paragraphs": "碧树阴秾曲沼滨，赏心何处乐游频。东吴景物兰亭晚，西洛烟光梓泽春。香散落梅忘怨笛，绿铺幽草妒芳茵。风云流散苦无定，且学阳池倒载身。",
    "author": "林槩"
  },
  {
    "id": "b6784db1-6161-4b69-aabd-7947bea2ef6e",
    "title": "越中五咏 离席",
    "paragraphs": "何处骊驹杂楚歌，楚人归思讬云萝。河阳望竟妾心远，金谷别来郎恨多。往事一春空物态，閒情千里旧风波。归时莫听陇头水，肠断不禁年少何。",
    "author": "林槩"
  },
  {
    "id": "57e51e44-555c-4cca-ba2b-7b778faea672",
    "title": "越中五咏 西村",
    "paragraphs": "绿郊凝望久徘徊，落日川原映古台。江上晚风三弄笛，陇头春信一枝梅。东西陌外烟光度，紫翠峯前霁色开。不是罗敷莫回首，城南五马使君来。",
    "author": "林槩"
  },
  {
    "id": "2dde8441-1d08-4770-913e-3563be22fe90",
    "title": "越中五咏 野塘",
    "paragraphs": "漠漠横塘一水通，霏霏轻蔼夕阳中。吴娘晚唱穿菱叶，楚客春心讬蕙丛。烟外蒹葭閒倚路，波间舴艋半凌风。江南景好游人去，二月大堤花艳红。",
    "author": "林槩"
  },
  {
    "id": "c1e61631-ee92-47a3-b4c9-080bc563a599",
    "title": "伏波将军庙",
    "paragraphs": "尉佗尺檄黄关闭，天欲亡秦盛汉家。一目将军通战棹，何曾五岭限中华。",
    "author": "林槩"
  },
  {
    "id": "5cfdf4d4-a798-4afb-9248-43f91b8ade88",
    "title": "韩退之庙",
    "paragraphs": "退之皆负□□志，作邑当年来此中。谩道阳山是穷处，先生于道未尝穷。",
    "author": "林槩"
  },
  {
    "id": "7e23c81e-6596-4229-a1eb-7b4a84d68b5f",
    "title": "赋新繁周表权如诏亭",
    "paragraphs": "昔年曾见鲤趋庭，缔构开基敞燕楹。教子义方居可法，褒贤恩诏榜为名。人知一玉能成器，家鄙千金任满籝。从此里闾为盛事，握兰华省有才英。",
    "author": "李慎修"
  },
  {
    "id": "2ebff962-d569-4ddd-955b-ef78c84989ab",
    "title": "和燕龙图海棠",
    "paragraphs": "西汉欺卢橘，东阳爱野棠。许昌奇此遇，子美欠先扬。杜宇三春艳，蚕丛一国香。燕脂点乱雨，猩色丽斜阳。富艳东君节，暄妍白帝方。锦楼祈水色，玉垒换山光。风格林檎细，腰支郁李长。天生笑容质，时样舞衣裳。少吐深深染，全开淡淡妆。烟媒护绿蔕，风阵损朱房。旋失因临水，閒飘弗过墙。佩亡愁杀甫，簪脱即连姜。蝶舞菱花照，鶑啼罨画堂。僊如弄玉少，坠似绿珠常。不见还成悔，相思几欲狂。春深濯锦水，日晚浣纱坊。卧对移帘押，吟看近笔牀。池清满园倒，鸟起一枝昂。紫燕衔泥急，黄蜂趁蜜忙。化工真用意，销得与携觞。",
    "author": "杨谔"
  },
  {
    "id": "968eb758-b712-4333-b209-7fac36617446",
    "title": "句  其一",
    "paragraphs": "草不惊皇辙，山能护帝舆。",
    "author": "杨谔"
  },
  {
    "id": "2ebc81e6-6f64-443f-93bc-11269bb8a2bf",
    "title": "句  其二",
    "paragraphs": "愿前明主席，一问洛阳人。",
    "author": "杨谔"
  },
  {
    "id": "1d0a14c7-47c6-4aff-9f28-2cdd195fe25a",
    "title": "句  其三",
    "paragraphs": "行人问宫殿，耕者得珠玑。",
    "author": "杨谔"
  },
  {
    "id": "22a25a3f-c411-4ac4-9d38-5aa417f2c8a0",
    "title": "句  其四",
    "paragraphs": "遥观一郡色，尽得二江声。",
    "author": "杨谔"
  },
  {
    "id": "c4170160-5c12-48de-9da5-d70f9a461806",
    "title": "题曲水阁",
    "paragraphs": "面势俯巖隈，雕轩映水开。云从栋间出，人自鑑中来。櫂楫歌声度，渐裳禊事回。东山如未起，好住小蓬莱。",
    "author": "刘述"
  },
  {
    "id": "e54cd3fe-9dc9-4005-ae54-7051370b3677",
    "title": "五泄山",
    "paragraphs": "翠屏千叠水潺潺，一簇青鸳杳霭间。惜是晚年逢此境，悔将前眼看他山。瀑飞萝磴终难画，龙蛰巖云秪蹔闲。薄宦劳人无计住，可嗟归去又尘寰。",
    "author": "刘述"
  },
  {
    "id": "b244ad3d-510b-4d4f-87bf-4ba735d0e3af",
    "title": "留题洞巖",
    "paragraphs": "英英洞口云，触石才一缕。须臾徧空山，霈然作灵雨。万物一以泽，孤踪无处所。我心良所珍，作诗以自矩。",
    "author": "刘述"
  },
  {
    "id": "e5cb907e-d63a-4d53-87ce-ac49f8ab1ac3",
    "title": "涵碧亭  其一",
    "paragraphs": "两山嵚处一泉飞，飞到亭前聚作池。砌下蛟龙盘未起，席间环佩响无时。",
    "author": "刘述"
  },
  {
    "id": "00faa89a-45d2-483f-8a36-d00623d89b2b",
    "title": "涵碧亭  其二",
    "paragraphs": "翩飜翠羽青霞色，偃亚芳丛碧玉姿。却羨老僧饶岁腊，不知天上有炎曦。",
    "author": "刘述"
  },
  {
    "id": "e3918772-5708-4d47-990a-55a6c7c783d5",
    "title": "题竹阁",
    "paragraphs": "竹阁寒相倚，云窗晚共开。閒身方外去，幽意静中来。声响风随箨，阴移石上苔。迟留更清夜，待月露盈杯。",
    "author": "刘述"
  },
  {
    "id": "63ea23e0-9906-4bb5-ac2e-7ceb6154d9e8",
    "title": "重刻孙谢二公诗",
    "paragraphs": "汉兴文艺推儒首，谏议才能□□师。更向谢巖镌丽句，清风千古照江湄。",
    "author": "刘述"
  },
  {
    "id": "b6db267e-fc6d-4a4e-8772-66f38fdad16e",
    "title": "迎月",
    "paragraphs": "尊酒贪迎月，人生醉后佳。夜来窗不掩，吹落一瓶花。",
    "author": "陈起"
  },
  {
    "id": "618827d9-d1f0-43d5-98ec-20a0a282539c",
    "title": "凉轩",
    "paragraphs": "便斋素迫隘，为敞一轩清。畏暑不能到，好风常自生。簷牙透山色，砌脚逗泉声。事集民安堵，琴棋此适情。",
    "author": "吴戭"
  },
  {
    "id": "7cbf6341-d8e6-49b6-b3a9-85ca0baef787",
    "title": "和祖择之学士袁州庆丰堂十咏  其一",
    "paragraphs": "时丰公事少，笔砚任横斜。环郭江山秀，人情等物华。",
    "author": "陈诜"
  },
  {
    "id": "61f1e5a0-f71c-4b64-8099-c71a304b5821",
    "title": "和祖择之学士袁州庆丰堂十咏  其二",
    "paragraphs": "有象阶前景，无声膝上琴。何劳今郑卫，视听不关心。",
    "author": "陈诜"
  },
  {
    "id": "906f75ea-dad6-474b-a84b-c887647c72bc",
    "title": "和祖择之学士袁州庆丰堂十咏  其三",
    "paragraphs": "穷谷寓形久，惭无问俗方。文章古刺史，今昔窃馀光。",
    "author": "陈诜"
  },
  {
    "id": "6c2d9da6-cf5f-425c-a922-37baf9baade0",
    "title": "和祖择之学士袁州庆丰堂十咏  其四",
    "paragraphs": "秽草诛还密，浮萍去又生。辄污如鑑浄，有客若为情。",
    "author": "陈诜"
  },
  {
    "id": "0da3d142-c7b4-4091-b01a-e4b58a2bf2d8",
    "title": "和祖择之学士袁州庆丰堂十咏  其五",
    "paragraphs": "秀泉开旧甃，初试仰山茶。寂寂有馀意，池莲三五花。",
    "author": "陈诜"
  },
  {
    "id": "bea5f6bd-bbc7-4927-b2bf-90bc378466ed",
    "title": "和祖择之学士袁州庆丰堂十咏  其六",
    "paragraphs": "园涉日成趣，穷诗嬾缀装。梁间冰雪句，屈指岁华长。",
    "author": "陈诜"
  },
  {
    "id": "c1a17aa6-828a-4870-82ad-8c7277c40eda",
    "title": "和祖择之学士袁州庆丰堂十咏  其七",
    "paragraphs": "洗竹遥山出，流泉到曲池。可怜波万顷，黾勉对沦漪。",
    "author": "陈诜"
  },
  {
    "id": "663030b6-aa41-4f8e-9b28-1d91b49f043d",
    "title": "和祖择之学士袁州庆丰堂十咏  其八",
    "paragraphs": "道院今犹古，閒中事可书。鹭鸥驯不去，谁可得亲疎。",
    "author": "陈诜"
  },
  {
    "id": "a2479ec5-dda7-4660-80a3-492b9cfee638",
    "title": "和祖择之学士袁州庆丰堂十咏  其九",
    "paragraphs": "登堂方再月，已许庆丰年。偶继前贤迹，承流颇裕然。",
    "author": "陈诜"
  },
  {
    "id": "f4bd8e53-5746-4ab5-9ed9-105f41861db4",
    "title": "和祖择之学士袁州庆丰堂十咏  其一○",
    "paragraphs": "鸿鹄远矰弋，鱼鸟脱池笼。始觉一无物，方知万事空。",
    "author": "陈诜"
  },
  {
    "id": "9f8c36a6-4815-4c20-ba83-cce1c531d955",
    "title": "和祖择之咏震山巖彭征君钓台",
    "paragraphs": "东有征君真逸居，有台可钓傍渔矶。志高不在鱼吞饵，回笑荥阳血染衣。",
    "author": "陈诜"
  },
  {
    "id": "082f1759-cf99-4957-8d15-bde988726895",
    "title": "西楼怀感",
    "paragraphs": "高花古柳傍城闉，游目江城次第新。百感中来倚惆怅，满城烟雨满城春。",
    "author": "章造"
  },
  {
    "id": "3df22921-3b89-4390-84e3-e49d5835e1d3",
    "title": "清明林下",
    "paragraphs": "游丝百尺飞到地，野蝶寻春有狂意。一番轻雨洗梨花，啼出玉真无限泪。老夫不入少年场，直向南轩亭午睡。觉来历省梦中事，却忆邯郸枕中记。",
    "author": "郑伯玉"
  },
  {
    "id": "51aa2449-5ff7-4df6-a766-4c6128152d1f",
    "title": "和王太傅游国清塘",
    "paragraphs": "寒日一观眺，四天云色稀。水风迎棹起，沙鹜背人飞。玉缕鲈新脍，金膏蟹正肥。斜阳促归旆，那得恋渔矶。",
    "author": "郑伯玉"
  },
  {
    "id": "69f10b72-6d06-4747-9785-b137ffd87ba4",
    "title": "远亭",
    "paragraphs": "亭势孤高映小池，盘盘一道出林霏。平诛巖腹草茅尽，直望海门烟火微。树石满前供胜赏，溪山无处隠清晖。宣城丽句人争诵，珍重阳春和者稀。",
    "author": "郑伯玉"
  },
  {
    "id": "08b0b2c2-05c5-4a31-9e24-40e2989a105d",
    "title": "绿野亭  其一",
    "paragraphs": "二月池边景色好，天与人意相怡融。鹅毛絮轻飏晴日，鸭头波暖摇青空。幽鸟间关变新哢，高花乱旋飞斜红。樽前忽尔感时节，酌酒醉倒酬东风。",
    "author": "郑伯玉"
  },
  {
    "id": "0eb4ada3-1a7d-4d6b-b569-87cc1d728208",
    "title": "绿野亭  其二",
    "paragraphs": "雨过黄梅夏将半，园亭清洒如山家。白鸟窥鱼立閒暇，红蜓弄水飞交加。垣衣重重长旧晕，萱草节节含新花。薤叶簟凉一就枕，起来日抱西山斜。",
    "author": "郑伯玉"
  },
  {
    "id": "b4972890-5090-4c10-9671-313f255656f2",
    "title": "绿野亭  其三",
    "paragraphs": "吾爱高秋亭上望，水风凉澹惬幽情。山形左右互拱揖，海气旦暮多阴晴。西畴农歌罢亚熟，北埭渔唱沧浪清。人生得酒且自适，何必身后立空名。",
    "author": "郑伯玉"
  },
  {
    "id": "f5ff4cff-6844-44bb-9087-b5994e47a5ef",
    "title": "绿野亭  其四",
    "paragraphs": "路出烟村俗驾少，江天落莫憎寒威。依依壶峤草树变，蔼蔼海门烟火微。日脚下时一雁度，风头起处双鸦归。却拥残炉拨灰坐，冷煖世途空险巇。",
    "author": "郑伯玉"
  },
  {
    "id": "fd37c3b1-0177-47d7-bc03-b5b767f958e0",
    "title": "和夏日国清塘泛舟",
    "paragraphs": "三篙摇漾䌽帆轻，胜赏宁辞远郡城。水满人如天上坐，波澄舟在镜中行。都无暑气侵衣袖，时有荷香入酒觥。野老岸前争拥看，知公威霁不喧惊。",
    "author": "郑伯玉"
  },
  {
    "id": "f31b9349-edeb-4ad9-86ed-a5ae0b689ec7",
    "title": "宿僧寺",
    "paragraphs": "亭宇无尘落叶天，西风一榻称高眠。夜深更爱松间月，破碎清光落枕前。",
    "author": "郑伯玉"
  },
  {
    "id": "ebb57173-cbca-4484-8b3e-f0955e159079",
    "title": "福唐元夕三首  其一",
    "paragraphs": "街头如昼火山红，酒面生鳞锦障风。佳客醉醒春色里，新妆歌舞月明中。",
    "author": "方孝能"
  },
  {
    "id": "88b206b2-cc84-47a3-9ad6-231f2e6a6210",
    "title": "福唐元夕三首  其二",
    "paragraphs": "薄薄春衫新缕金，樽前风细怯轻阴。酒香隠约生红粉，正与桃花共浅深。",
    "author": "方孝能"
  },
  {
    "id": "e9040296-7dfa-4c09-ab1b-f04b28cbfc0b",
    "title": "福唐元夕三首  其三",
    "paragraphs": "灯外风摇沽酒斾，月中人数买花钱。少年心绪如飞絮，争逐遗香拾坠钿。",
    "author": "方孝能"
  },
  {
    "id": "b9e423ce-8bd1-4df3-9ad1-17316dfc5625",
    "title": "句",
    "paragraphs": "壶公簪绂数如沙，三世青云在一家。",
    "author": "方孝能"
  },
  {
    "id": "3694eb04-1455-4f09-b234-5788bd1cf9ae",
    "title": "赠胡侍郎荣归",
    "paragraphs": "南还昔别已匆匆，目断云飞思欲穷。江水波涵天上下，海门潮湧浙西东。沉烟白鸟晴沙际，飘带青山夕照中。治世安民遗泽在，万年史笔纪高风。",
    "author": "王銮"
  },
  {
    "id": "1258ab3b-0266-4ab4-8b78-0238cd01683c",
    "title": "赠胡侍郎荣归",
    "paragraphs": "尝水茫茫怅别情，悲风吹树作离声。酒倾银斝临江卧，潮落沙汀带月明。千里绿烟芳草合，一天红雨落花轻。老怀对景成三叹，不觉澘然泪两倾。",
    "author": "周古"
  },
  {
    "id": "ef2257ea-adb2-4ffc-b40d-bbb31e922155",
    "title": "赠胡侍郎荣归",
    "paragraphs": "官路驰驱鬓且苍，忽承恩诏许还乡。寻幽好结香山社，乘兴閒登绿野堂。未采佳苗供药灶，谩收新句入诗囊。人生硕德如公少，伫看芝兰更晚香。",
    "author": "张承"
  },
  {
    "id": "88f1ee31-89b7-4ba4-9392-2cfb1ae0befd",
    "title": "赠胡侍郎致仕",
    "paragraphs": "几年为国寸心丹，今喜承恩衣锦还。张翰莼鲈偏入兴，陶潜松菊意休閒。坐邀夜月惟斟酒，笑引春风且看山。最好溪山多翠竹，与君日日报平安。",
    "author": "赵瑞"
  },
  {
    "id": "d766d958-5f94-4e5b-a7c4-f514f1eab3d4",
    "title": "赠胡侍郎致仕",
    "paragraphs": "送友长江上，长江水正平。岸花萦别恨，风柳蕴离情。子去添惆怅，人称最老成。家乡归到日，童仆拥欢迎。",
    "author": "温良玉"
  },
  {
    "id": "f973f86c-30c5-48aa-a34c-515aae29ecbf",
    "title": "宋颂九首 皇祖 其一",
    "paragraphs": "皇祖神武，畴敢戏豫。元年四月，筠叛于潞。皇祖跃马，至潞城下。筠窘赴火，焦头烂骻。",
    "author": "石介"
  },
  {
    "id": "3c94c302-d949-49dd-8cc9-d9dbcfe4d5dc",
    "title": "宋颂九首 皇祖 其二",
    "paragraphs": "皇祖龙骧，畴敢猖狂。元年九月，进叛于扬。皇祖长驱，至扬城隅。进窘登楼，并焚其孥。",
    "author": "石介"
  },
  {
    "id": "1df80393-9241-493c-b827-95380a3f6cb1",
    "title": "宋颂九首 皇祖 其三",
    "paragraphs": "皇祖曰嘻，物情难筹。予代有周，天时人谋。罔有不同，予德其休。",
    "author": "石介"
  },
  {
    "id": "2222cdf2-e5c3-4cc9-94b7-1181e02953c5",
    "title": "宋颂九首 皇祖 其四",
    "paragraphs": "予亦即祚，涵濡养抚。罔有失所，予德其裕。",
    "author": "石介"
  },
  {
    "id": "8161f624-22fd-4434-9399-97ec4763e530",
    "title": "宋颂九首 皇祖 其五",
    "paragraphs": "筠胡予违，进胡不随。予匪汝诛，汝自取之。",
    "author": "石介"
  },
  {
    "id": "813437d9-2c77-4115-9c39-fd7cb0a7b53e",
    "title": "宋颂九首 皇祖 其六",
    "paragraphs": "既翦二盗，圣武烜耀。荆潭蜀吴，如拔腐草。",
    "author": "石介"
  },
  {
    "id": "26751fc6-a704-432e-a41d-516e71add011",
    "title": "宋颂九首 圣神 其一",
    "paragraphs": "不疾而速，不怒而威。惟圣惟神，其几其微。",
    "author": "石介"
  },
  {
    "id": "b7983732-ff31-4eb2-8aea-98cb9341c1c6",
    "title": "宋颂九首 圣神 其二",
    "paragraphs": "二国之君，各保尔土。虎凭于山，莫予敢取。蛟凭于渊，莫予敢侮。万其年兮，关鐍以固。",
    "author": "石介"
  },
  {
    "id": "9ad97a07-ed8e-4c0d-92e2-96cc25ca0535",
    "title": "宋颂九首 圣神 其三",
    "paragraphs": "圣机神谋，天祕地藏，风行雷动。旦秣我马，夕取其疆。二君不知，晏眠于床。",
    "author": "石介"
  },
  {
    "id": "99017148-35d3-47cf-a580-1d57dd85d5cf",
    "title": "宋颂九首 圣神 其四",
    "paragraphs": "具篙与舟，同朝天子。一发五豝，二君皆至。皇祖圣神，鸿光丕懿。",
    "author": "石介"
  },
  {
    "id": "ec64f165-2bf1-46ac-84f4-0bcecfa32caf",
    "title": "宋颂九首 汤汤 其一",
    "paragraphs": "汤汤其江，区区尔孟。一夫当关，不知天命。蚁固于穴，蛙负于井。咫尺之地，为可以骋。",
    "author": "石介"
  },
  {
    "id": "46e53714-f5d7-4ef2-bcc1-dc127967928b",
    "title": "宋颂九首 汤汤 其二",
    "paragraphs": "彼以险守，我以德怀。王师东来，函谷自开。蜀虏授首，呼号哀哀。蜀人鼓舞，与我偕来。",
    "author": "石介"
  },
  {
    "id": "85ba2335-b153-42c4-8547-328363a55e49",
    "title": "宋颂九首 汤汤 其三",
    "paragraphs": "昔时蜀道，绝人来往。今蜀既平，王道荡荡。尉候一置，朝贡相望。巍巍皇祖，德声远畅。",
    "author": "石介"
  },
  {
    "id": "48da12ef-4879-48c9-8b97-090fcefc4844",
    "title": "宋颂九首 莫丑 其一",
    "paragraphs": "莫丑匪虺，莫悍匪兕。有鋹在南，毒螫不已。沸汤热火，暴我赤子。",
    "author": "石介"
  },
  {
    "id": "c475aead-0387-4ef4-b0c3-0e049fc49eb8",
    "title": "宋颂九首 莫丑 其二",
    "paragraphs": "皇祖曰嘻，天生蒸民。立之君长，以养以仁。乃予不恤，匪鋹之嚚。",
    "author": "石介"
  },
  {
    "id": "a9fcc6b0-e6e3-4cf1-b714-b2e8de240b97",
    "title": "宋颂九首 莫丑 其三",
    "paragraphs": "乃谋于渭，乃将于美。王师鹰扬，涉江万里。闢其城门，鋹号请死。",
    "author": "石介"
  },
  {
    "id": "3465e6a7-4212-4bf7-8a14-3b31d59677db",
    "title": "宋颂九首 莫丑 其四",
    "paragraphs": "皇祖有德，干覆坤容。予在弔民，不杀以封。皇祖慈仁，感于昆虫。",
    "author": "石介"
  },
  {
    "id": "ccd6b522-1414-4689-89ce-7bc02d7e205b",
    "title": "宋颂九首 金陵 其一",
    "paragraphs": "金陵峨峨，长江万里。谁为巢穴，养此蛇豕。天岂作限，而险而恃。不顺不臣，敢亢天子。",
    "author": "石介"
  },
  {
    "id": "b258a8a3-05cd-4f9b-a0ee-6509c250b8d5",
    "title": "宋颂九首 金陵 其二",
    "paragraphs": "帝赫斯怒，王师徐驱。蕞尔蝼蚁，岂胜诛鉏。哀哀穷俘，爰叫以呼。归于京师，燀哉圣谟。",
    "author": "石介"
  },
  {
    "id": "3577cbbc-be50-4934-b728-66ba59d234db",
    "title": "宋颂九首 圣文 其一",
    "paragraphs": "圣文安安，圣武桓桓。朝贡万里，正朔百蛮。无吴之险，无蜀之艰。无潭之嚚，无荆之顽。咸予宾顺，悦色和颜。",
    "author": "石介"
  },
  {
    "id": "3e019977-7c37-4520-bd2e-c2667c995522",
    "title": "宋颂九首 圣文 其二",
    "paragraphs": "彼俶在杭，有地千里。皮毁毛落，孤睽莫恃。慑服声教，慕为臣使。携彼人民，挈其土地。于橐于囊，归于天子。",
    "author": "石介"
  },
  {
    "id": "bfc91502-309c-4097-b492-16780f244045",
    "title": "宋颂九首 圣文 其三",
    "paragraphs": "天子神圣，罔不怀柔。既怀而封，恩涵泽流。逆予有刑，视彼扬州。顺予有封，视此钱侯。赫赫宋德，何有穷休。",
    "author": "石介"
  },
  {
    "id": "cc5bf2ce-afc7-4cfe-9649-17ff8761bedb",
    "title": "宋颂九首 六合雷声 其一",
    "paragraphs": "六合雷声，中国有君。涂其耳目，不使听闻。隔在荒外，嗟尔并人。",
    "author": "石介"
  },
  {
    "id": "1be2fddd-6b55-45b4-bc69-a2dd3131debd",
    "title": "宋颂九首 六合雷声 其二",
    "paragraphs": "匪民之嚚，为贼俘虏。往弔其民，王泽时雨。往伐其罪，王师虎旅。",
    "author": "石介"
  },
  {
    "id": "473c002d-ee8b-4621-8ba4-18ab346eff3b",
    "title": "宋颂九首 六合雷声 其三",
    "paragraphs": "昔时钱俶，有国于吴。今俶归我，为吾前驱。并人望风，请为臣奴。",
    "author": "石介"
  },
  {
    "id": "0c410ef8-0392-413e-b6a2-5580daf7ae40",
    "title": "宋颂九首 六合雷声 其四",
    "paragraphs": "旧是匈奴，为并左臂。今附有德，不与贼子。并人失恃，求就戮死。",
    "author": "石介"
  },
  {
    "id": "f515c749-8d37-473c-a4ef-19a47d6d91c9",
    "title": "宋颂九首 六合雷声 其五",
    "paragraphs": "抚我则怀，并人肯来。降旗出城，并门夜开。并土既平，吾王休哉。",
    "author": "石介"
  },
  {
    "id": "259e4fe5-9039-4945-809d-0b997aca51e8",
    "title": "宋颂九首 六合雷声 其六",
    "paragraphs": "往在艺祖，未遑拓㝢。遗我圣宗，启此北土。敢告太庙，惟皇孝武。",
    "author": "石介"
  },
  {
    "id": "768c465b-93c7-418b-8af5-7ab5ebdaa39e",
    "title": "宋颂九首 圣武 其一",
    "paragraphs": "圣武惟扬，鹰师虎旅。至于澶渊，执彼丑虏。丑虏之来，蜂虿敢怒。我师如林，不怒以惧。既俘其帅，请示死所。",
    "author": "石介"
  },
  {
    "id": "02d4492d-c703-4b5d-b69f-e78ae140ac00",
    "title": "宋颂九首 圣武 其二",
    "paragraphs": "圣仁如天，恶杀好生。于以耀德，匪来观兵。亟命止戈，无兹黩刑。不勦其类，戴我以兄。屈膝请和，畏我威灵。",
    "author": "石介"
  },
  {
    "id": "7e55c7b5-9c88-49e0-9a7f-00cbdb2e23ad",
    "title": "宋颂九首 圣武 其三",
    "paragraphs": "弃甲以归，处彼北隩。千斯年兮，永以为好。边人其安，养幼送老。民有肥田，马有茂草。威德远兮，思我圣考。",
    "author": "石介"
  },
  {
    "id": "1626809c-2c31-48b1-8da2-926abdc6f09e",
    "title": "宋颂九首 明道 其一",
    "paragraphs": "明肃惟母，实勤养抚。有臣有虎，有离有附。请王禄产，请庙考祖。古人有作，规吕矩武。",
    "author": "石介"
  },
  {
    "id": "430f5f34-f666-47ed-ad55-bd6b4bfec942",
    "title": "宋颂九首 明道 其二",
    "paragraphs": "政在房帷，小人乘时。十年于兹，惟几惟微。圣人如天，不识不知。龙晦其威，神藏其为。",
    "author": "石介"
  },
  {
    "id": "e26ac925-cad4-4597-a8e3-89e669644d9c",
    "title": "宋颂九首 明道 其三",
    "paragraphs": "明道四月，睿德明发。帝褰帘箔，出临轩榻。摠擥万机，指挥六合。",
    "author": "石介"
  },
  {
    "id": "703c4d25-5191-41cf-ba11-36c9ef89aa14",
    "title": "宋颂九首 明道 其四",
    "paragraphs": "圣人之兴，雷动干行。进退大臣，颜色和平。诛逐羣竖，左右不惊。",
    "author": "石介"
  },
  {
    "id": "f09d6ded-81c7-4a51-b985-1c527ce615d5",
    "title": "宋颂九首 明道 其五",
    "paragraphs": "不怒而威，不疾而速。百蛮偷息，百官重足。土无二主，惟辟作福。",
    "author": "石介"
  },
  {
    "id": "2586aa5b-b21b-4ce9-95cf-d736278cd115",
    "title": "宋颂九首 明道 其六",
    "paragraphs": "图任哲艾，拔崇贤能。旌贲忠臣，死生光荣。洗刷敝风，宫阙清明。",
    "author": "石介"
  },
  {
    "id": "3eea130c-ad90-48f6-9f14-dc09ecb90cb5",
    "title": "宋颂九首 明道 其七",
    "paragraphs": "惟帝之道，与时语默。静则坤阖，动则干闢。",
    "author": "石介"
  },
  {
    "id": "d8631173-54c6-4be4-ab3c-0796338901df",
    "title": "宋颂九首 明道 其八",
    "paragraphs": "十年深宫，不有其权。今日南面，退奸进贤。",
    "author": "石介"
  },
  {
    "id": "a1bb6142-fe11-49f7-858b-ae8dab69f7f3",
    "title": "宋颂九首 明道 其九",
    "paragraphs": "宋承大纪，八十年矣。明道之政，独为粹美。",
    "author": "石介"
  },
  {
    "id": "0a35699e-ee9c-4cde-9ee5-3e6c1d3b2107",
    "title": "宋颂九首 明道 其一○",
    "paragraphs": "唐三百年，时惟开元。猗欤明道，开元同言。",
    "author": "石介"
  },
  {
    "id": "86e86df6-fad6-4c4c-a64a-ad75bc4ad4dc",
    "title": "宋颂九首 明道 其一一",
    "paragraphs": "明道之政，可以歌舞。小臣作颂，实慙吉甫。",
    "author": "石介"
  },
  {
    "id": "e5c18c9e-fef0-4d10-bef9-1f181dc71bc2",
    "title": "庆历圣德颂",
    "paragraphs": "于维庆历，三年三月。皇帝龙兴，徐出闱闼。晨坐太极，昼开阊阖。躬揽英贤，手锄奸枿。大声渢渢，震摇六合。如干之动，如雷之发。昆虫蹢躅，妖怪藏灭。同明道初，天地嘉吉。初闻皇帝，慼然言曰。予父予祖，付予大业。予恐失坠，实頼辅弼。汝得象殊，重慎徽密。君相予久，予嘉君伐。君仍相予，笙镛斯协。昌朝儒者，学问该洽。与予论政，傅以经术。汝贰二相，庶绩咸秩。惟汝仲淹，汝诚予察。太后乘势，汤沸火热。汝时小臣，危言嶪嶪。为予司谏，正予门闑。为予京兆，堲予谗说。贼叛于夏，为予式遏。六月酷日，大冬积雪。汝暑汝寒，同于士卒。予闻辛酸，汝不告乏。予晚得弼，予心弼悦。弼每见予，无有私谒。以道辅予，弼言深切。予不尧舜，弼自笞罚。谏官一年，奏疏满箧。侍从周岁，忠力尽竭。契丹亡义，梼杌饕餮。敢侮大国，其辞慢悖。弼将予命，不畏不慑。卒复旧好，民得食褐。沙碛万里，死生一节。视弼之肤，霜剥风裂。观弼之心，鍊金锻铁。宠名大官，以酬劳渴。弼辞不受，其志莫夺。惟仲淹弼，一夔一契。天实赉予，予其敢忽。并来弼予，民无瘥札。曰衍汝来，汝予黄发。事予二纪，毛秃齿豁。心如一兮，率履弗越。遂长枢府，兵政毋蹶。予早识琦，琦有奇骨。其器魁櫑，岂视扂楔。其人浑朴，不施剞劂。可属大事，敦厚如勃。琦汝副衍，知人予哲。惟脩惟靖，立朝巘巘。言论磥砢，忠诚特达。禄微身贱，其志不怯。尝诋大臣，亟遭贬黜。万里归来，刚气不折。屡进直言，以补予阙。素相之后，含忠履洁。昔为御史，几叩予榻。至今谏疏，在予箱匣。襄虽小臣，名闻予彻。亦尝献言，箴予之失。刚守粹悫，与脩俦匹。并为谏官，正色在列。予过汝言，无钳汝舌。皇帝明圣，忠邪辨别。举擢俊良，扫除妖魃。众贤之进，如茅斯拔。大奸之去，如距斯脱。上倚辅弼，司予调燮。下頼谏诤，维予纪法。左右正人，无有邪孽。予望太平，日不逾浃。皇帝嗣位，二十二年。神武不杀，其默如渊。圣人不测，其动如天。赏罚在予，不失其权。恭己南面，退奸进贤。知贤不易，非明不得。去邪惟难，惟断乃克。明则不贰，断则不惑。既明且断，惟皇之德。羣下踧踖，重足屏息。交相告语，曰惟正直。毋作侧僻，皇帝汝殛。诸侯危栗，坠玉失舄。交相告语，皇帝神明。四时朝觐，谨脩臣职。四夷走马，坠镫遗策。交相告语，皇帝神武。解兵脩贡，永为属国。皇帝一举，羣臣慑焉。诸侯畏焉，四夷服焉。臣愿陛下，寿万千年。",
    "author": "石介"
  },
  {
    "id": "43ada468-587d-492b-8853-185c0606ae36",
    "title": "汴渠",
    "paragraphs": "隋帝荒宴游，厚地刳为沟。万舸东南行，四海困横流。义旗举晋阳，锦帆入扬州。扬州竟不返，京邑为墟丘。吁哉汴渠水，至今病不瘳。世言汴水利，我为汴水忧。利害吾岂知，吾试言其由。汴水濬且长，汴流湍且遒。千里泄地气，万世劳人谋。舳艣相属进，餽运曾无休。一人奉口腹，百姓竭膏油。民力输公家，斗粟不敢收。州侯共王都，尺租不敢留。太仓粟峨峨，冗兵食无羞。上林钱朽贯，乐官求徘优。吾欲塞汴水，吾欲坏官舟。请君简赐予，请君节财求。王畿方千里，邦国用足周。尽省转运使，重封富民侯。天下无移粟，一州食一州。",
    "author": "石介"
  },
  {
    "id": "016b19eb-253c-4160-9b37-f01c7df8a901",
    "title": "麦熟有感",
    "paragraphs": "去年经春频肆赦，拜赦人忙走如马。五月不雨麦苗死，赦频不能活穷寡。今年经春无赦书，十日一雨及时下。五月麦熟人民饱，一麦胜如四度赦。吾愿吾君与吾相，调和阴阳活元化。阴阳无病元气和，风雨调顺苗多稼。使麦长熟人不饥，敢告吾君不须赦。",
    "author": "石介"
  },
  {
    "id": "04180726-ec69-44c9-a7a5-1164d4b21567",
    "title": "读诏书",
    "paragraphs": "关中有山生虎狼，虎狼性虣不可当。去岁食人十有一，无辜被此恶物伤。守臣具事奏圣帝，圣帝读之恻上意。乃诏天下捕虎狼，意欲斯民无枉死。吾君仁覆如天地，只知虎狼有牙齿。害人不独在虎狼，臣请勿捕捕贪吏。",
    "author": "石介"
  },
  {
    "id": "d007c498-19ed-4ee7-9542-67b15e4f7459",
    "title": "待士熙道未至",
    "paragraphs": "凤凰饥忆玉山禾，鼓翅飞下玉山阿。玉山之禾粒未熟，饥不得食心如何。麒麟渴忆崑山流，轩轩直出崑山幽。崑山之流流未长，渴不得饮予心愁。",
    "author": "石介"
  },
  {
    "id": "3e45328c-f03a-4d69-9f88-8fc6596b0baa",
    "title": "赴任嘉州嘉陵江泛舟  其一",
    "paragraphs": "中心横大江，两面叠青嶂。江山相夹閒，何人事吟放。半鐏岸帻坐，永日开舲望。孤棹已夷犹，数峯更清尚。危影倒波底，凝岚浮水上。鸣鹭答猿啼，樵歌应渔唱。并生泉石心，堪媿庸俗状。",
    "author": "石介"
  },
  {
    "id": "9558f887-918a-422f-91ca-22d1727a0c5c",
    "title": "赴任嘉州嘉陵江泛舟  其二",
    "paragraphs": "江心清照人，江面平如掌。有客去逍遥，扁舟浮荡漾。远与城市绝，深将泉石向。水鸟忽东西，溪云时下上。轩冕谁富贵，琴鐏自闲放。酒色照渌波，吟声入秋浪。五湖何范蠡，磻磎无吕望。吾家徂徕下，汶水有清响。常时夜雨急，随雨来枕上。魂魄寒无寐，山居得真尚。一为尘缨缚，不得闲时饷。两耳聒欲聋，喧嚣千万状。雨夜自潺湲，宦途空悲怆。剑南四千里，地遐接蛮瘴。乍听江水声，聊使心灵畅。",
    "author": "石介"
  },
  {
    "id": "8521e11f-d020-499a-8bd1-4739c872ccc8",
    "title": "三豪诗送杜默师雄",
    "paragraphs": "曼卿豪于诗，社坛高数层。永叔豪于辞，举世绝俦朋。师雄歌亦豪，三人宜同称。曼卿苦汩没，老死殿中丞。身虽埋黄泉，诗名长如冰。永叔亦连蹇，病鸾方骞腾。四海让独步，三馆最后登。师雄二十二，笔距狞如鹰。才格自天来，辞华非学能。回顾李贺辈，粗俗良可憎。玉川月蚀诗，犹欲相凭陵。曼卿苟不死，其才堪股肱。永叔器甚闳，用之王道兴。师雄子勉旃，勿便生骄矜。",
    "author": "石介"
  },
  {
    "id": "21bebe48-534a-4af6-81a2-2c189b07967f",
    "title": "南山赠孙明复先生",
    "paragraphs": "我来南山兴感悲，万物纭纭宰者谁。众材丛卑无奇姿，直辕曲轮皆所宜。大木磊磊节干奇，撑巖拄谷无处施。我愿天子脩明堂，坐朝诸侯会四夷。柱要十围栋百尺，日责匠石搜访之。千人用斧万人拽，大根斫断山崩欹。五州追牛十县丁，载送上都天子怡。轮般骇汗工倕走，有目未省曾观窥。黄帝合宫尧衢室，周制九筵虞总期。听政朝夕有攸处，阖门左右咸以时。天子拱手四辅立，坐致四海为雍熙。不用直弃用即大，短辕曲轮尔胡为。",
    "author": "石介"
  },
  {
    "id": "035b3c4e-1a0f-442e-9a86-efa5d197509e",
    "title": "河决",
    "paragraphs": "崑崙山最大，峨峨横绝域。黄河地下来，汹汹不可测。河伯一发怒，擘开崑崙石。水出东北陬，浩渺无涯极。平地水行疾，九州如咫尺。汤汤势滔天，黎元多沈溺。上贻尧心忧，四岳举鲧塞。鲧用汩彝伦，九载无成绩。尧怒不能治，遂行羽山殛。有子其曰禹，命使嗣父职。洛中得龟书，九畴文甲坼。禹乃乘四载，周游视水迹。百川各复道，九河皆开闢。禹功既已成，水患方兹息。窃思大禹意，河九为远策。况云杀其溢，闻之孔安国。三代逾千年，所以无灾厄。战国争土疆，诸侯用诈力。迁徙无常岁，湮沦不可识。隄障遏水势，沟渠绝地脉。禹道不复究，河流有壅隔。频为中国患，不国不安席。从官徒负薪，河伯弗受璧。斫尽淇园竹，安救瓠子役。民力殚将竭，国材耗亦剧。四方竞上疏，羣臣争筹画。田蚡方为相，书来多持扼。岂顾天下利，惟以私田惜。贾让不为用，延年亦见斥。如何圣人功，千载复不得。皇宋运熙泰，四圣崇道德。百蛮皆臣顺，万物遂生殖。七八十年閒，人不闻金革。惟兹澶滑郡，河决亦云亟。常记天禧中，山东与河北。藁秸赋不充，遂及两京侧。骚然半海内，人心愁惨戚。河平未云几，隄防有穴隙。流入魏博閒，高原为大泽。良田百万顷，尽充鱼鼈食。救之成劳费，不救悲隠恻。吾君为深虑，不食到日昃。我忝窃寸禄，素餐堪自责。不负一畚土，私辄逃丁籍。又无一言长，万分有裨益。与世同浮沈，随羣甘默默。亦或中夜思，斯民苦瘦瘠。四年困蝗旱，五谷饵蝥蠈。年来风雨时，才得一秋麦。手足犹疮痍，饥肤未丰硕。若待四体肥，斯民无愁色。不然寻九河，故道皆历历。一劳而永逸，此成功无歝。或可勿复治，顺其性所适。徙民就宽肥，注水灌戎狄。试听刍荛言，三者君自择。",
    "author": "石介"
  },
  {
    "id": "c37ba18b-7cfc-465f-9bc8-a80084b00323",
    "title": "寄永叔",
    "paragraphs": "九龙行雨岁在子，皇天之命实勤止。泓湫水暖嗜慾饱，七龙嬉戏两龙睡。卷藏密云空自膏，畜聚甘雨不肯施。旱魃妖狂作民虐，风伯暴怒兴日炽。诉号仰天天不闻，九州之禾皆干瘁。嗟呼龙职职行雨，失职不雨民胡恃。驱虞义兽心实仁，不忍斯民不食死。向龙慢骂数龙罪，龙不能答满面耻。偷向上帝谗驺虞，驺虞得罪龙窃喜。欲知龙与驺虞分，仁与不仁而已矣。",
    "author": "石介"
  },
  {
    "id": "7f363e15-b977-4f38-9883-7f471503ede8",
    "title": "南霁云",
    "paragraphs": "禄山炽乱，火焚崑岗。炎炎二京，鞠为战场。百官奔走，万乘苍黄。孰城能守，孰地不亡。瞻彼濉水，其流汤汤。有城有民，在濉之阳。远位巡上，巡智我彊。以城授巡，巡亦克当。贼从西来，杀气堂堂。旌旗如林，对城而行。巡远登城，辞毅色康。城中之人，踊跃倍常。贼知城坚，坐甲裹粮。城中食尽，杀爱以尝。士无二志，持病扶疮。宁守城死，城不可降。霁云勇烈，跳城轶出。走泗投贺，求兵救乏。贺饮霁云，牢醴罗列。霁云避席，谓众云曰。濉阳之人，不食一月。义不独饱，食下辄咽。以刀断指，左右流泣。彼何人兮，忌忠嫉节。心不感兮，贼功害伐。不出一兵，坐观斧钺。霁云心折，寸寸如铁。霁云据鞍，怒发冲冠。一矢以志，复来不完。路人傍观，涕流汍澜。远近闻者，为之辛酸。力尽且穷，城孤无援。至死不屈，万戈来攒。精诚内发，颜色自安。身轻鸿毛，名重泰山。吾执唐刑，罔容于奸。未诛禄山，先诛贺兰。",
    "author": "石介"
  },
  {
    "id": "ae1ae6dd-206a-4855-b30b-b1d99d41551d",
    "title": "赠张绩禹功",
    "paragraphs": "李唐元和閒，文人如蠭起。李翱与李观，言雄破奸宄。孟郊及张籍，诗苦动天地。持正不退让，子厚称绝伟。元白虽小道，急名愈弗已。卒能霸斯文，昌黎韩夫子。吾宋兴国来，文人如栉比。黄州才专胜，汉公气全粹。晦之号绝羣，平地走虎兕。谓之虽駮杂，亦文中骐骥。白稹洎卢震，江沱自为水。朱严兼孙仅，培塿对岳峙。卒能霸斯文，河东柳开氏。嗟吁河东没，斯文乃屯否。汨汨三十年，淫哇满人耳。粤从景祐后，大儒复倡始。文人如麻立，枞枞攒战骑。徂徕山磊砢，生民实顽鄙。容貌不动人，心胆无有比。不度蹄涔微，直欲触鲸鲤。有慕韩愈节，有肩柳开志。今读禹功文，予戟寒相倚。实光千里高，飞出破屋里。龙音万丈长，拔出重渊底。雷霆皆藏身，日星或失次。我慙年老大，才力渐衰矣。禹功气奔壮，今方二十二。前去吾之年，犹有十四岁。今读禹功文，魂魄已惊悸。更加十四年，世应绝俦类。卒能霸斯文，吾恐不在己。禹功幸勉旃，当仁勿让尔。",
    "author": "石介"
  },
  {
    "id": "a0e6d5a2-b6c1-4288-9187-ea9ad9a71c9d",
    "title": "西北",
    "paragraphs": "吾尝观天下，西北险固形。四夷皆臣顺，二鄙独不庭。吾君仁泰厚，旷岁稽天刑。孽芽遂滋大，虵豕极羶腥。渐闻颇骄蹇，牧马附郊坰。吾恐患已深，为之居靡宁。堂上守章句，将军弄娉婷。不知思此否，使人堪涕零。",
    "author": "石介"
  },
  {
    "id": "3232d8be-54de-4637-86aa-e3734fccf37a",
    "title": "赠孙先生",
    "paragraphs": "世无伯乐不识马，眼看骐骥如驽骀。先生今年四十四，才似皋夔胡为哉。泰山山下水照石，溪声濊濊白云堆。我居其间构茅屋，先生先生归去来。",
    "author": "石介"
  },
  {
    "id": "ad6e856f-e39c-4ff6-bc28-550af3a13c9d",
    "title": "寄李缊仲渊",
    "paragraphs": "噫吁嘻！屈原放，贾谊投。晦之流，子望囚。古人今人皆不免，才能累身才反仇。吾友仲渊少学古，胸中疎落罗孔周。点毫磨墨作文字，壮哉笔力追羣牛。三十青衫得一尉，尺泽寸波蛰长虬。清廉爱民复材武，一日得罪系滁州。噫吁嘻！屈原忠臣楚之望，贾谊少年才无俦。晦之子望俱命世，麒麟头角争崔崷。时不与兮将柰何，仲渊仲渊勿涕流。",
    "author": "石介"
  },
  {
    "id": "573f92c7-f72d-4d59-aaba-602876b33a4f",
    "title": "送李生谒张侯",
    "paragraphs": "李生长七尺，栖栖长自弔。一饮酒一石，常怀酒甕小。一食牛一腔，平生未曾饱。负剑出门去，满眼荒榛道。行行何所适，泪下沾襟袍。李生且收涕，不足苦悲悼。非无咸池音，夔旷世所少。不识伯乐氏，飞黄徧牛皁。我闻张侯者，其人非草草。六经探精微，九流得指要。荀况或言兵，杜牧曾深考。纵横文武术，难以寻常较。磊磊公侯器，可以镇浮躁。子将丈二矛，试向伊前掉。见子伊心喜，扶子出泥淖。王济牛心炙，李生应得咬。",
    "author": "石介"
  },
  {
    "id": "714a50e5-6c1c-445e-bc23-e5a98c9fa1ac",
    "title": "乙亥冬富春先生以老儒醇师居我东齐济北张泂明远楚丘李缊仲渊皆服道就义与介同执弟子之礼北面受其业因作百八十二言相勉",
    "paragraphs": "凤凰飞来众鸟随，神龙游处羣鱼嬉。先生道德如韩孟，四方学者争奔驰。济北张泂壮且勇，楚丘李缊少而奇。二子磊落颇惊俗，泰山石介更过之。三人堂堂负英气，胸中拳挛蟠蛟螭。道可服兮身可屈，北面受业尊为师。先生晨起坐堂上，口讽大易春秋辞。洪音琅琅响齿牙，鼓簧孔子与宓羲。先生居前三子后，恂恂如在汾河湄。续作六经岂必让，焉无房杜廊庙资。吁嗟斯文敝已久，天生吾辈同扶持。二子勉旃吾不惰，先生大用终有时。当以斯文施天下，岂徒玩书心神疲。",
    "author": "石介"
  },
  {
    "id": "9232b36f-dbc5-4301-926e-98448b7ebfac",
    "title": "送路遵谒孔宣公",
    "paragraphs": "薄田五顷馀，才足共王租。慈母八十四，发白牙齿疎。服非帛不煖，半冬无裤襦。食非肉不饱，杯案惟一蔬。南陔孝子心，若何为安居。方冬万木折，北风裂人肤。冻死不敢言，长涂走崎岖。二百里见我，寒荄求吹嘘。顾我正憔悴，念子空勤劬。阙里有圣孙，佩服诗与书。孜孜行仁义，阴德及焦枯。三县十万人，其命绝而苏。岂使八十老，旨甘不足欤。",
    "author": "石介"
  },
  {
    "id": "f1a7078b-a1be-458b-bdcb-994b90417900",
    "title": "过魏东郊",
    "paragraphs": "全魏地千里，雄大视区宇。黄河为血脉，太行为筋膂。地灵育圣贤，土厚含文武。堂堂柳先生，生下如猛虎。十三断贼指，闻者皆震怖。十七著野史，才俊凌迁固。二十补亡书，辞深续尧禹。六经皆自晓，不看注与疏。述作慕仲淹，文章肩韩愈。下唐二百年，先生固独步。投篇动范杲，落笔惊王祜。四方交豪杰，羣公走声誉。一上中高第，数年编士伍。五命为御史，连出守方土。事业过皋夔，才能堪相辅。凤凰世不容，众鸟竞嘲诉。狱中饥不死，特地生爪距。貔貅十万师，盟津直北渡。塞上诸猛将，低头若首鼠。渴忆海为浆，饥思鼇为脯。两手拏人肝，大牀横牛肚。一饮酒一石，贼来不怕惧。帐下立孙吴，罇前坐伊吕。笑谈韬钤閒，出入经纶务。匈奴恨未灭，献策言可虏。幽州恨未复，上书言可取。好文有太宗，好武有太祖。先生文武具，命兮竟不遇。死来三十载，荒草盖坟墓。四海无英雄，斯文失宗主。竖子敢颠狂，黠戎敢慢侮。我思柳先生，涕泪落如雨。试过魏东郊，寒鸦啼老树。丈夫肝胆丧，真儒魂魄去。瓦石固无情，为我亦惨沮。",
    "author": "石介"
  },
  {
    "id": "7badb087-b938-443e-b0a0-adfb2dd5c205",
    "title": "蜀道自勉",
    "paragraphs": "潮阳瘴烟黑，去京路八千。吏部有大功，得罪斥守藩。朝冲江雾行，夜枕江涛眠。蛟蜃作怪变，时时攀船舷。鱼龙吐火焰，往往出波閒。故为相恐怖，倏忽千万端。道在安可劫，处之自晏然。我乏尺寸効，月食二万钱。自请西南来，此行非窜迁。蜀山险可升，蜀道高可缘。上无岚气蒸，下无波涛翻。步觉阁道稳，身履劒门安。惟怀吏部节，不知蜀道难。",
    "author": "石介"
  },
  {
    "id": "e8cc306a-c63a-4372-b056-c4d260b68e90",
    "title": "闻子规",
    "paragraphs": "月上半峯峯树碧，子规啼苦月无色。壮士耳边都不闻，儿女眼中泪自滴。古人出处非关身，处兮事亲出事君。服勤至死不敢倦，避劳择逸岂所闻。我看蜀道诚为难，嗟尔子规何云云。王尊九折竟叱驭，班超万里图立勳。乘危蹈险尽臣节，二人至今扬清芬。我本鲁国一男子，少小气志凌浮云。精诚许国贯白日，有心致主为华勋。位卑身贱难自达，满腹帝典与皇坟。有时愤懑吐一言，小人谤议已纷纷。宰相宽容天子慈，八年之中三从军。从军官清吾何苦，嘉州路远尔勿语。地不为我易其险，我岂守道不能固。子规子规谩啼绝，断无清泪洒向汝。",
    "author": "石介"
  },
  {
    "id": "9ae0e412-cf5c-4852-8a05-cf56b3d9d277",
    "title": "哀邻家",
    "paragraphs": "邻家不选医，医无救病术。朝一医工入，暮一医工出。有加而无瘳，遑遑不安室。吁嗟邻翁愚，予为病者恤。瞽医一日更千人，盲药何能疗沈疾。",
    "author": "石介"
  },
  {
    "id": "7ff67377-bd56-433f-9d06-4be64d8fa2e1",
    "title": "送赵泽",
    "paragraphs": "子来入吾圃，才食一寸苗。未足充子腹，饥肠犹枯焦。玉山禾粒大如枣，食之令人身肥饶。留以待凤凰，不将食鸱枭。吾子何日回，遗子一粒换肝膋。",
    "author": "石介"
  },
  {
    "id": "cd55c30e-f429-4834-a268-dcd4da198e16",
    "title": "观碁",
    "paragraphs": "人皆称善弈，伊我独不能。试坐观胜败，白黑何分明。运智奇复诈，用心险且倾。嗟哉一枰上，奚足劳经营。安得百万骑，铁甲相磨鸣。西取元昊头，献之天子庭。北入匈奴域，缚戎王南行。东逾沧海东，射破高丽城。南趋交趾国，蛮子舆榇迎。尽使四夷臣，归来告太平。谁能凭文楸，两人终日争。",
    "author": "石介"
  },
  {
    "id": "554ef63f-015e-4029-83f9-ec1bdcfce0eb",
    "title": "赠刘中都",
    "paragraphs": "吾登泰山上，下视何纷纷。彼角而走者，孰为麟与麏。彼茁而生者，孰为萧与芸。伯乐不复出，驽骥终同羣。卞和不再生，珉玉将谁分。吁哉刘中都，高标凌浮云。诸侯不荐士，外府不策勳。冉冉趋黄绶，勤劳徒尔云。我媿势力小，不能叫吾君。勿改芳兰性，林深须自薰。勿隠冲鹤声，天高当自闻。",
    "author": "石介"
  },
  {
    "id": "84534e8b-d611-49cc-b3d9-951d81a13434",
    "title": "感事",
    "paragraphs": "吾尝观中夏，地平如砥石。幅员数万里，车马通辙迹。帝宅居土中，紫垣当辰极。长江断其南，绝塞经其北。东海西流沙，天为限夷狄。三代千馀年，天子虽务德。实以险为恃，四夷皆潜匿。汉唐德稍衰，地胜岂殊昔。暂来还亟去，不敢窥城壁。石晋一失谋，六州沦胡域。天地破扃鐍，山川无阻阨。贻尔子孙患，固知非远策。桓桓周世宗，三十纂尧历。一岁破河东，刘崇丧精魄。再岁复秦凤，不庭自柔格。三岁出南狩，王师拯焚溺。江北十四州，取之如卷席。四岁征关南，曾不发一镝。三州相继降，德声畅蛮貊。李昪请臣妾，钱镠修贡职。帝欲因兵锋，乘胜务深击。直取幽州城，拓土开疆埸。重收虎北口，复关闭寇贼。是时战屡捷，六军气吞敌。平吴如破竹，成功在顷刻。惜哉志不就，暴疾生中夕。帝宋承大宝，声名发丕赫。全蜀献土地，举吴上图籍。荆潭与瓯闽，助祭来匍匐。开城纳江俘，御楼受晋馘。区内一正朔，六州独割剔。愤愤柳崇仪，才宏包旦奭。生长在河朔，耳目熟金革。旗鼓朝治兵，酒肴夜结客。握臂说心诚，倒囊推金帛。客以豪杰士，遇侯颇感激。往来达厥诚，生死愿效力。万德纳我说，洞然绝嫌隙。事成已有萌，侯去何云亟。豪杰夜空回，帐中屡歎息。我览此二事，天意终难测。抚卷一感伤，两眼泪潸滴。",
    "author": "石介"
  },
  {
    "id": "e8393e20-4e8e-420c-99b9-20b6a44bf2be",
    "title": "送张革从道谒千乘县田祕丞京",
    "paragraphs": "张生何人者，琅玕满怀抱。三十命未兴，家贫亲且老。出门无所适，独守西山操。饥寒屡侵凌，仁义自充饱。手里璆琳枝，不换径寸草。足底麒麟文，不踏荒榛道。十月客路寒，霜风鸣浩浩。张生气愈壮，劲发上冲帽。松筠冻不折，枝叶转青好。雪深徒三尺，麟麒不受淖。东方有贤者，开廐纳騕褭。临风试一鸣，应免编牛皁。",
    "author": "石介"
  },
  {
    "id": "b84fe335-c993-4753-ad90-8dde13802810",
    "title": "送范曙赴天雄李太尉辟命  其一",
    "paragraphs": "吾家泰山徂徕间，浓岚泼翠粘衣冠。君来访我茅屋下，正值山色含春寒。终日把酒对山坐，几片山色落酒盘。峯头云好望无倦，篘里酒多倾不干。临行再拜慇勤别，请我一言披心肝。吾贫无钱以赠君，门前峨峨横两山。愿君节似两山高，眼看富贵如鸿毛。",
    "author": "石介"
  },
  {
    "id": "98e4edc5-16bf-4a92-a3c1-d3dbfc9d18d3",
    "title": "送范曙赴天雄李太尉辟命  其二",
    "paragraphs": "伯乐之廐无驽骀，豫章之林多瑰材。相君新坐碧油幢，之子直上黄金台。秋风萧萧动笳皷，落叶摵摵鸣罇罍。将军手持十万骑，阵前号令如疾雷。从事借筹为决胜，运于掌上何恢恢。蠢兹元昊命蝼蚁，西师堂堂难当哉。况我贤相贤从事，北门无忧宜大开。",
    "author": "石介"
  },
  {
    "id": "7b5bba45-bf38-4a65-a550-30d35f6b0479",
    "title": "安道登茂材异等科",
    "paragraphs": "尝言春官氏，设官何龌龊。屑屑取于人，辞赋为程约。一字竞新奇，四声分清浊。矫矫迁雄才，动为对偶缚。恢恢晁董策，亦遭声病落。每岁棘篱上，所得多浮薄。嗟哉浮薄流，不知王霸略。六经挂东壁，三史束高阁。琐琐事雕篆，区区衍述作。随行登一第，谓身翥寥廓。趋众得一官，谓身縻好爵。栖栖咫尺地，燕雀假安讬。汲汲五斗米，鴈鹜资饮啄。壮哉张安道，少怀夫子学。三就礼部试，不肯露头角。耻用众人遇，羞将一赋较。甘心搨翼归，志怀本卓荦。三贤文章师，儒林推先觉。百鸟声喈喈，独能辨鸑鷟。玉石方混混，独能识至璞。荐之于天子，此材堪轮桷。遂得望清光，三接近帷幄。僚友视万乘，器宇诚岳岳。愿乞数刻景，古今可扬榷。纵横三千言，得隽如夺矟。上下驰皇王，周旋骋礼乐。远推灾异源，上究星文错。直言补王阙，危论针民瘼。天子览其奏，嘉赏为嗟愕。既歎相见晚，且言同时乐。一命校祕书，恩泽优且渥。追惜汉武世，仲舒道硗确。再念文宗朝，刘蕡命蹇剥。有才无其时，徒抱此诚悫。吾君嗣丕基，百王慙景铄。万物蒙休嘉，四夷奉正朔。贤良得其时，才命不相虐。一谒乃大遇，君臣无隔膜。我贺吾君明，取士得英卓。我贺吾道行，逢时不踸踔。行顾入廊庙，钧轴在掌握。上使斯文淳，下使斯民朴。五帝从何追，三王岂为邈。",
    "author": "石介"
  },
  {
    "id": "1a0fcb1a-7010-4d2c-b260-f161b75908f1",
    "title": "寄明复熙道",
    "paragraphs": "四五十年来，斯文何屯蹇。雅正遂彫缺，浮薄竞相扇。在上无宗主，淫哇千万变。后生益纂组，少年事彫篆。仁义仅消亡，圣经亦离散。其徒日已多，天下过大半。路塞不可闢，甚于杨墨患。辞之使廓如，才比孟子浅。患大恐不救，有时泪如霰。大贤为时生，去圣犹未远。昔日到汶上，熙道始相见。知道在熙道，一见不敢慢。尊之如韩孟，与道作藩翰。今春来南都，明复去京辇。未识心相通，所怀恨未展。明复无羁缚，我有守官限。南走三百里，访我殊不倦。剧谈露胸臆，胸臆无畔岸。高文见事业，事业盈编简。一一皇霸略，纵横小管晏。磊磊王相才，上下包周汉。二贤信命世，实为有道见。天使扶斯文，淳风应可逭。我缀二贤末，材驽媿款段。",
    "author": "石介"
  },
  {
    "id": "e4299a1b-3c0d-416f-884f-e25ec99fcca1",
    "title": "诏下勉诸生",
    "paragraphs": "礼部文章渊，波浪百尺高。进士英俊窟，蛟龙千万条。吾子欲求济，整子棹与篙。吾子欲求胜，操子戈与矛。勿谓水可狎，徒行思游遨。勿谓龙可驯，空手捋须毛。波神忽汹湧，怖死填蟹螯。龙角忽张怒，走同虾蟆曹。苟利篙楫往，跳海如沟濠。苟操戈矛行，拉蛟如猿猱。吾言有所勉，非徒声嘈嘈。",
    "author": "石介"
  },
  {
    "id": "c1ce2491-9bb2-4d4e-af7b-e39c31ebaef9",
    "title": "感兴",
    "paragraphs": "村居何所适，种木树桑梓。田园绕家舍，远不逾十里。款段足乘骑，代步而已矣。但识畜驽骀，安知有骐骥。腊月北风寒，太行山色紫。君命急如火，城头见烽燧。雪深马僵倒，十夫扶不起。军法有明训，后期者诛死。倚鞍思骏骨，抚辔念绿駬。求之不可得，觳觫满眼泪。旁闻负薪叟，窃语相讥刺。居安常念危，在险如处易。临难始求济，狼狈徒劳尔。有备则无患，古人垂深旨。平居无事时，华廐深祕邃。善谷与丰草，秣饲十廐吏。驽骀饱相枕，素餐不知媿。伯乐能识马，每来加劝说。飞兔与騕褭，日牵在都市。为爱千金资，贪悋不肯置。今日临艰难，努力自勉励。",
    "author": "石介"
  },
  {
    "id": "ef0039d6-9301-42c9-8ab5-676b2e9afe89",
    "title": "又送从道",
    "paragraphs": "常欲饱煖天下人，其道未得一寸施。子有二亲皆七十，糠覈不充常寒饥。昨日访我破屋下，具鸡一只酒一巵。子起却盘筯不举，吾亲未省曾食之。对我嘘嚱涕泗下，孝子之心真可悲。子固与我同一体，相间岂复有毛皮。顾子之亲则吾亲，吾亲冻馁无柰何。饱煖天下心徒为，送子出门成此诗。",
    "author": "石介"
  },
  {
    "id": "998e6a1f-ae31-44ae-a885-5431ae6f560b",
    "title": "密直杜公作镇于魏天章李公领使于魏明复先生客于魏熙道宰于魏因作诗寄之",
    "paragraphs": "古魏信名地，曹刘遗英躅。李唐三百年，怅为干戈蹴。建安风不还，南皮草空绿。寥寥千馀祀，风流今始续。李杜二贤公，清猷镇雅俗。诗名占唐代，二公本名族。圣时还并生，声烈相薰馥。朝廷倚金汤，天子恃心腹。盛德系物怀，威望憬夷服。千里无惊烽，三军安食粟。休然德化厚，苍生坐蒙福。先生服仁义，怀道轻爵禄。非其人不取，一箪亦自足。陈蕃知人明，文侯好士笃。解榻延徐孺，过门轼干木。今留二公馆，德脩令问淑。熙道富天爵，孝悌闻乡曲。孔孟信可蹈，圣贤良自勗。汉庭新射策，骤升校书局。魏县方百里，君命往养育。二公佐世杰，二贤不碌碌。相与施礼让，物归不待宿。相与讲道义，教行如流速。贤人时遘会，间不容薄縠。五百年一贤，今乃同时生。千里犹比肩，四贤今连甍。相聚诚可乐，相得良有情。我媿孤且陋，徒抱此寸诚。处干歎无首，在泰非汇征。出门皆同人，坎坎于郊行。独鹤远无和，栖栖在阴鸣。安得双飞翼，一翥邺都城。",
    "author": "石介"
  },
  {
    "id": "be25d6a0-f93e-4652-acb3-a16a8b7ab785",
    "title": "偶作",
    "paragraphs": "晋公平淮西，兵出速如神。崇韬伐西川，六十日请臣。太祖初受命，诸侯未尽宾。蜀广号敌国，荆潭为彊邻。王师讨有罪，不闻逾十旬。元昊诚蝼蚁，有地长一畛。讵足污斧钺，寻当投荆榛。是何逾岁月，务行含贷仁。岂兹将帅间，逈无晋公伦。张旗发一号，岂无李处耘。提戈出一战，岂无王全斌。容兹盈寸蟹，荡漾于流津。平生读诗书，胸中贮经纶。薄田四五亩，甘心耕耨勤。倚鉏西北望，涕泪空沾襟。",
    "author": "石介"
  },
  {
    "id": "c7b445ca-63d4-44d8-85e2-5b8a184a1445",
    "title": "诏罢县令举",
    "paragraphs": "一絃独不调，谓琴皆可废。一目独不张，谓网皆可毁。易絃张其目，网在琴声遂。举令或非人，止当罪举吏。遂令天下不得举，废琴毁网复何异。",
    "author": "石介"
  },
  {
    "id": "db1e5a24-b5b7-426a-97dc-cf7a6ede7cb8",
    "title": "植萱",
    "paragraphs": "一人横行，武王则羞。今西夷之鬼，抗中国而敌万乘。西夷之服，升黄堂而骄诸侯。尊于天子，满于九州。王法不禁，四民不收。植萱于阶兮，庶忘吾忧。",
    "author": "石介"
  },
  {
    "id": "246b2ef8-7103-4935-8876-8f34514dcdb4",
    "title": "赠李常李堂",
    "paragraphs": "颛顼宅帝丘，放勋葬成阳。有虞渔雷泽，三帝声汪洋。圣人遗风烈，生民多材良。吾宋八十年，贤杰近相望。黄州号辞伯，两朝专文章。尚书实大臣，朝廷畏雄刚。堂堂高夫子，立言肩荀扬。凛凛李丞相，功业齐萧张。三人名未泯，相国方腾骧。又生不世才，李常与李堂。二子皆绝羣，凤凰摩苍苍。一举一万里，志气不可量。新文各百首，寒金敲琳琅。古音抱淳澹，云和与空桑。豪气迈俦匹，騕褭与飞黄。千里希一贤，四公乃同乡。二子复颖耀，士风实深长。遥知濮水上，千载流声光。",
    "author": "石介"
  },
  {
    "id": "423391de-91e7-43be-a98d-190d2703067d",
    "title": "爱日勉诸生",
    "paragraphs": "白日如奔骥，少年不足恃。汲汲身未立，忽焉老将至。子试念及此，则昼何暇乎食，夜何暇乎寐。",
    "author": "石介"
  },
  {
    "id": "9350039d-ec2c-4006-9dcb-892099b8e892",
    "title": "闲兴",
    "paragraphs": "大匠构厦屋，取直弃曲木。如何官择人，弃直独取曲。养苗除稂莠，养民除贪垢。存莠苗不硕，去贪民自富。",
    "author": "石介"
  },
  {
    "id": "1866ff59-5544-4c9f-b69d-c428ea98b1e9",
    "title": "过潼关",
    "paragraphs": "昔帝御中原，守国用三策。上策以仁义，天下无能敌。其次树屏翰，相维如盘石。最下恃险固，弃德任智力。驱马过潼关，览古泪潸滴。开元帝道明，百蛮奉周历。田野富农桑，边隅无寇贼。紫宸日视朝，潼关夜常闢。天宝君政荒，宫闱养虺蜴。恩爱成怨疾，心腹生毒螫。朝闻发渔阳，暮已卷河北。鸣鼓渡潼关，矢及乘舆侧。重门徒尔设，关吏安所职。始知资形势，不如脩道德。",
    "author": "石介"
  },
  {
    "id": "729e581b-b081-4454-ad33-0cf30f8ef5d0",
    "title": "勉师愚等",
    "paragraphs": "不行一千里，安得为良马。不连十五城，安得称善价。汝皆有血气，非如木偶者。撮发号男儿，肯甘在人下。汝不闻图王，不成犹可霸。舜与吾俱人，学之则舜也。汝等但勉旃，前贤皆可亚。",
    "author": "石介"
  },
  {
    "id": "7673363a-23ce-40e8-896e-08abce2a3d59",
    "title": "寄弟会等",
    "paragraphs": "吾门何所喜，子衿青青多。豹常志古道，佩服卿与轲。平淑号能赋，其气典以和。枢从吾日久，道德能切磋。泽也齿最少，已有亭亭柯。彰颇通典籍，所立不么么。淳乎性源浊，今亦为清波。就初学诵诗，日记十板过。材虽有高下，异日俱甲科。会汝少俊异，美若玉山禾。看汝辞林中，枝条渐婆娑。合亦稍纯茂，知不随身矬。其流虽涓涓，可道为江沱。视汝器磊磊，淳沆皆蚌螺。我有堇山锡，欲铸子太阿。诚能来就学，颖利加铦磨。翘翘数子间，可与肩相摩。",
    "author": "石介"
  },
  {
    "id": "7a9d97e5-a42a-4c75-8624-9bd198e537e8",
    "title": "五月十日雨",
    "paragraphs": "鞭下不见血，顽石云不蒸。鞭龙不至痛，六合雷不胜。吾君与吾相，威德震八纮。万物各脩职，雨师独敢宁。",
    "author": "石介"
  },
  {
    "id": "40825294-e30b-48f8-a798-ae3a00bcd94c",
    "title": "送李堂病归",
    "paragraphs": "春风汶水温，晓日徂徕寒。之子衔病归，请予开一言。予知去病术，为子陈大端。予尝学圣人，试将道比论。道病非一日，善医惟孔韩。赏罚绝于周，孔笔诛其奸。春秋十二经，王道复全完。佛老炽于唐，韩刀断其根。原道千馀言，生民复眠餐。道病由有弊，邪伪容其间。身病由有隙，风邪来相干。子欲治斯道，绝弊道乃存。子欲治子身，杜隙身乃安。此理近古医，吾言有本原。",
    "author": "石介"
  },
  {
    "id": "92f68c3b-0098-47ec-84ad-ee61b867850b",
    "title": "三子以食贫困于藜藿为诗以勉之",
    "paragraphs": "吾世本寒贱，吾身守贫约。家徒立四壁，无田负城郭。终岁服一衣，无装贮囊橐。吾虽得一官，官微月俸薄。况属岁凶荒，饥民填沟壑。吾幸有寸禄，不至苦陨获。随分且饱煖，不然亦流落。尔等勤初学，旡耻衣食恶。仁义足饱饫，道德堪咀嚼。二者肥尔躯，不同乳与酪。尔无嫌粗粝，尔勿厌藜藿。富贵自努力，青云路非邈。",
    "author": "石介"
  },
  {
    "id": "180ca6a2-0fec-4aa2-b7e6-3955b5418692",
    "title": "蜀地多山而少平田因有云",
    "paragraphs": "五谷无种处，蜀民土田窄。癡巖顽石长不休，诜诜赤子将何食。",
    "author": "石介"
  },
  {
    "id": "63e405f3-6d40-4b9e-92c9-5350fc7402e9",
    "title": "彼县吏",
    "paragraphs": "嗟乎嗟乎彼县吏，剥肤椎髓民将死。夏取麦兮秋取粟，笞匹红兮杖匹紫。酒臭甕兮肉烂床，马馀粱兮犬馀饩。雀腹鼠肠容几何，虎噬狼贪胡无已。",
    "author": "石介"
  },
  {
    "id": "4fc39f77-8e51-4d29-8773-a6da71cb4e2c",
    "title": "虾蟆",
    "paragraphs": "夏雨下数尺，流水满池泓。虾蟆为得时，昼夜鸣不停。几日饱欲死，腹圆如罂瓶。巨吻自开阖，短项或缩盈。时于土坎间，突出两眼睛。是何癡形骸，能吐恶音声。嗟哉尔肉膻，不中为牺牲。嗟哉尔声粗，不中和人情。殊不自量力，更欲睥睨横海之鳣鲸。自谓天地间，独驰善鸣名。万物聒皆龏，不知钟鼓钦钦，雷霆闳闳。应龙戢脑入海底，凤凰举翼摩青冥。此时各默默，以避虾蟆鸣。何时雨歇水泽涸，青臭泥中露丑形。失水无能为，两脚不解行。干渴以至死，尽把枯壳填土坑。",
    "author": "石介"
  },
  {
    "id": "f61171a0-39b9-46f9-99a3-7c882ba94e7e",
    "title": "刘生病归",
    "paragraphs": "泰山山前有琼圃，其中不树蕨与薇。千头绿竹瑶实甘，百亩玉芝丹粒肥。麒麟于于凤凰饱，鼓翅奋臆扬清辉。徂徕山下少耕锄，蒿藜满圃无芳菲。驺虞不住鸾鸟去，日暮啁啾燕雀飞。嗟哉刘生失所投，不住泰山徂徕依。经年采掇不得饱，正是新春癯瘠归。",
    "author": "石介"
  },
  {
    "id": "cdcef629-ca68-4f60-a564-9ca2f611b929",
    "title": "久旱",
    "paragraphs": "风伯且须戢头角，放出龙喙万丈长。喙垂一尺雨一尺，得雨万丈成丰穰。",
    "author": "石介"
  },
  {
    "id": "253ba083-0e17-4d18-b2e0-e9616d3c0aca",
    "title": "永伯仲渊在狱作九十二言伤之",
    "paragraphs": "吁嗟恶兽羣，蹄踏麒麟如死麏。吁嗟恶鸟音，啅噪凤凰伏中林。我愿爪牙如锋锷，牙可噬兮爪可搏。直入深山驱虎狼，护取麒麟好头角。又愿身生两羽翼，一夕长就万丈长。直入林中护凤凰，不使毛羽肤寸伤。吾愿两未遂，中夜涕下沾衣裳。",
    "author": "石介"
  },
  {
    "id": "e7b17a8d-f9b4-48cb-99e3-3a732eadd5c0",
    "title": "送进士高枢拱辰",
    "paragraphs": "韩门有李汉，柳氏得晦之。其道卒无患，二子为藩离。吾才诚驽弱，十年空孜孜。韩阃与柳阈，岂敢辄潜窥。二氏方肆行，斯文日已衰。手持万丈斧，欲往断其枝。以次及根柢，使不复蕃滋。高生吾之壻，乃肯从吾为。示我文一编，言辞不葳蕤。翅羽虽尚短，已去磨尾箕。气力虽未全，已能搏蛟螭。吾日觉老大，韩柳难企斯。吾子年始壮，勇若熊与罴。李汉不足慕，晦之当并驰。",
    "author": "石介"
  },
  {
    "id": "6eb15cfa-4407-487c-8afc-73875914d407",
    "title": "读韩文",
    "paragraphs": "眇焉五帝上，尝观二典辞。焕乎三王间，尝观二雅诗。道德既淳厚，声光何葳蕤。烈烈日精散，闳闳雷声施。施焉如飞龙，潜焉如蟠螭。祖述兼宪章，后世唯吾师。永言二典往，羣言或隳离。亦既二雅末，六义多陵迟。寥寥千馀年，颠危谁扶持。揭揭韩先生，雄雄周孔姿。披榛启其涂，与古相追驰。沿波穷其源，与道相滨涯。三坟言其大，十翼畅其微。先生书之辞，包括无孑遗。春秋一王法，曲礼三千仪。先生载于笔，巨细咸羁縻。杨墨乃沦胥，旷然彰其媸。佛老亦颠隮，茫然复于夷。婉婉平蔡画，淮西获以依。凌凌逐鳄文，潮民蒙其禧。心将元化合，功与天地齐。洋洋治世音，磊磊王化基。悖之则幽厉，顺之则轩羲。",
    "author": "石介"
  },
  {
    "id": "713fc96d-0e7d-4577-9494-e13ad4e845b8",
    "title": "读石安仁学士诗",
    "paragraphs": "齐梁无骏骨，李杜得秋毫。后世益纂组，变风堪鬰陶。奔遒少骥逸，秃冗如牛毛。试看安仁咏，秋风有怒涛。",
    "author": "石介"
  },
  {
    "id": "bd16fd97-8fc9-4196-9c07-4b6247cfa9d7",
    "title": "寄雷泽张从道",
    "paragraphs": "不知有冻死，一室心恬如。腊尽妻未褐，天寒子读书。浇风与世薄，古道于时疎。事事皆同我，忆君春草初。",
    "author": "石介"
  },
  {
    "id": "2b3a3c39-fd55-476b-917e-ddbde3b2831c",
    "title": "竹书筒  其一",
    "paragraphs": "截竹功何取，为筒妙可谈。长犹不盈尺，青若出于蓝。浮薄瓤皆去，嵚崟节独堪。谁言但空洞，自是贵包含。虚受殊招损，多藏不类贪。巾箱经谩五，谤牍箧空三。泪有湘妃洒，书疑禹穴探。质曾冒霜雪，价本擅东南。陨箨遗轻粉，移根破冻岚。龙音终不死，凤实尚馀甘。仆陋我为贵，彫锼彼合慙。居常置几桉，出或系騑骖。唱和友朋倦，提携童仆谙。纯姿斥丹漆，美干敌楩枏。其直如周道，虚心学老耼。吾徒正得用，诗笔战方酣。",
    "author": "石介"
  },
  {
    "id": "e104a63f-dcfe-46d2-b1d3-4f09b0c85b04",
    "title": "竹书筒  其二",
    "paragraphs": "达者创奇制，霜圆断竹寻。苍筤破云色，萧瑟移风音。径寸不为短，探幽乃觉深。中间自空洞，枝干何嵚崟。投恐成龙去，吹还作凤吟。稜稜人有节，窍窍物无心。俭朴他难比，提携力易任。绝姿古皇道，虚受圣人襟。或贮谏官草，多收女史箴。筒兮用可贵，吾不换南金。",
    "author": "石介"
  },
  {
    "id": "e9f3ec82-d530-4d5c-9d01-c2199cf35416",
    "title": "访田公不遇",
    "paragraphs": "主人何处去，门外草萋萋。独犬睡不吠，幽禽闲自啼。老猿偷菓实，稚子弄锄犁。日暮园林悄，春风吹药畦。",
    "author": "石介"
  },
  {
    "id": "02c7ac2e-0ebf-4225-abed-e5e0ab346789",
    "title": "苏唐询秀才晚学于予告归以四韵勉之",
    "paragraphs": "怜我山中卧，半年相伴吟。道传诸子后，易得数爻深。爨或经旬绝，书犹尽日寻。惜哉未终业，亲老忽分襟。",
    "author": "石介"
  },
  {
    "id": "c45b7b50-cbeb-489f-9cf4-11812875f97e",
    "title": "猎",
    "paragraphs": "骑士千人集，绥旌四面张。凝阴惨羣物，杀气结飞霜。雉守一节死，兔缘三穴藏。石慙羊质见，狐歎虎威亡。兽困犹思鬭，鸿惊不乱行。唯当纵猛鸷，尽使食贪狼。意务除田害，谁言事外荒。非熊得吕望，祝网遇成汤。近念魏知古，深思夏太康。吾君戒驰骋，缵事合经常。",
    "author": "石介"
  },
  {
    "id": "6d02f9c7-d97b-45b1-a483-42b3e524b1c1",
    "title": "大寒早行",
    "paragraphs": "万动皆休迹，五更独鸣鞭。星霜结凄色，风霰过长川。草暖犬犹睡，河冰马不前。城墙多有穴，村屋半无烟。饿虎寒犹吼，妖狐怪不眠。山空乱猿叫，树折一鸡颠。几处炉爣炭，何人坐有H。x氊。崎岖转行路，凛冽逼穷年。脚指两箇落，衫裳百孔穿。嘘唏鼻才润，僵直手难拳。身固冻不死，志当穷且坚。四方丈夫事，谁为泪潺湲。",
    "author": "石介"
  },
  {
    "id": "8dcc23c1-6a48-462e-8b83-dd8be2eb5737",
    "title": "游灵泉山寺",
    "paragraphs": "寺远离朝市，同游并结軨。堦垠盘石磴，殿影落青冥。地胜松筠众，山名草药灵。洞门深数里，桧树寿千龄。疑有神仙聚，甯容魑魅停。年多养龙虎，早已蛰雷霆。石上生苔藓，岩阿长茯苓。晴云出幽窦，阴雾滑疎櫺。露滴茶芽润，烟蒸竹汗青。餐霞充道味，采术验丹经。直拟陞高处，何妨陟绝陉。遐观际寥廓，下视何羶腥。自被利名染，无因肺腑醒。晨兴看桉牍，夜坐守窗萤。龊龊遵前训，兢兢视此铭。沉冥若笼鸟，囚絷似拘囹。有愿栖云壑，相随步翠坰。平生山野性，暂喜据梧瞑。",
    "author": "石介"
  },
  {
    "id": "4da0f051-4adc-4a44-b93e-5c6eadf55f5b",
    "title": "至日早离张村",
    "paragraphs": "北阙千官集，南山万寿长。何人践文石，独客踏寒霜。指冻只忧落，马羸时恐僵。丰凶卜来岁，犹喜矞云黄。",
    "author": "石介"
  },
  {
    "id": "1b9cd3a0-5027-4917-b8c2-4bb7d5f16725",
    "title": "岁晏村居",
    "paragraphs": "岁晏有馀粮，杯盘气味长。天寒酒脚落，春近臛头香。菜色青仍短，茶芽嫩复黄。此中得深趣，真不羨膏粱。",
    "author": "石介"
  },
  {
    "id": "ca816c29-05f1-445f-a707-dc1aa6ddfaa8",
    "title": "病起吟残菊",
    "paragraphs": "病起重阳过，东篱菊尚黄。慇懃撷寒蕊，子细嗅清香。老梗防闲蝶，清油护晓霜。丛边强一酌，聊不负秋光。",
    "author": "石介"
  },
  {
    "id": "60685c91-226c-4138-ac15-9139ade1bd25",
    "title": "和马寺丞秋日寄明复先生",
    "paragraphs": "秋阴闭秋色，何处动悲凉。有叟傅巖隠，明时潘鬓苍。残书几箧蠹，寒菊半篱荒。惟学春秋者，时时到草堂。",
    "author": "石介"
  },
  {
    "id": "f21ab20a-7d4c-4ce2-a201-387641c9fefc",
    "title": "岳色",
    "paragraphs": "春近满鲁分，雨馀堆汶河。浓云映不尽，残照射来多。高与天临县，闲临月上坡。特开西北户，爱此鬰嵯峨。",
    "author": "石介"
  },
  {
    "id": "a6bdc3b8-7d3c-46a9-9603-7c81bc65aaef",
    "title": "宿村舍",
    "paragraphs": "去去都城远，萧萧村落秋。饥鸱啄死鹿，鸣犊随孳牛。转徙多空屋，荒榛有乱丘。狐狸竞恐怖，雀鼠仍啁啾。鬼火时明灭，旋风乍卷收。吾心不吐茹，忠信待奸仇。",
    "author": "石介"
  },
  {
    "id": "f31bbff2-ffc4-48cc-9d42-7b792485c1c8",
    "title": "和奉符知县马寺丞永伯捕蝗回有作",
    "paragraphs": "天道不可诘，吾当责尔螟。方今绝谗慝，何故播膻腥。野草离离尽，秋禾穗穗零。知君恤民意，鬓减数茎青。",
    "author": "石介"
  },
  {
    "id": "f19280e9-cb80-40a6-9318-0255e289f74e",
    "title": "泰山",
    "paragraphs": "七百里鲁望，北瞻何巖巖。诸山知峻极，五岳独尊严。寰宇登来小，龟蒙视觉凡。此为羣物祖，草木莫锄芟。",
    "author": "石介"
  },
  {
    "id": "5f071d88-37d8-4505-b95b-da0287ec1d00",
    "title": "留守待制视学  其一",
    "paragraphs": "艺祖兴王地，诸侯布教宫。冠缨临晓集，文雅与时隆。泮水差差绿，春沂习习风。袍辉了衿动，旗映讲纱红。节钺来门外，声容播国中。分庭等威杀，更仆宴谈终。亹亹闻谆诲，拳拳激懦衷。武昌尊庾亮，蜀郡乐文翁。王化周南始，儒缝鲁俗通。四方观表则，后学发童蒙。木铎传遗韵，缁衣缵旧功。愿公持此道，黄阁弼清躬。",
    "author": "石介"
  },
  {
    "id": "e92795a3-e12e-4f82-8bc1-48ddb8c8083b",
    "title": "留守待制视学  其二",
    "paragraphs": "演道开谈席，观文降使轓。水寒芹叶薄，春早杏阴繁。喜动青青佩，亲闻亹亹言。孤生荷乐育，终始讬丘关。",
    "author": "石介"
  },
  {
    "id": "85790856-317b-4d78-abcd-9ab70554f459",
    "title": "留守待制视学  其三",
    "paragraphs": "盛府雍容外，轻裘博雅存。席间闲布帙，铃下昼无喧。首善隆儒术，诸生接讨论。马融南郡学，龊龊岂堪言。",
    "author": "石介"
  },
  {
    "id": "8a6bc98f-324e-4e9d-aee5-ed0d41b96c7b",
    "title": "留守待制视学  其四",
    "paragraphs": "春早沂风暖，芹生泮水深。前旌拂讲树，垂佩耀童衿。郁郁弥文化，循循善诱心。恭王不坏宅，金石有遗音。",
    "author": "石介"
  },
  {
    "id": "8230bef9-c9c6-449d-90e4-d22239d00131",
    "title": "留守待制视学  其五",
    "paragraphs": "翼翼取则地，菁菁乐育篇。使轓临学舍，台席俯谈筵。韦相传经旧，文翁唱教先。诸生动观歎，门外卓卿旃。",
    "author": "石介"
  },
  {
    "id": "0a5d9e51-93c4-4d57-a5e1-804ece522632",
    "title": "留守待制视学  其六",
    "paragraphs": "泮水渌犹浅，春芹叶始敷。旌旗久停住，衿佩俨相趍。庾亮亲临学，哀公不诟儒。兹为表则地，风教自王都。",
    "author": "石介"
  },
  {
    "id": "a0362ba4-b083-47be-a951-7e153c73cde2",
    "title": "寄赵庶明推官",
    "paragraphs": "四十年来赞太平，君王耳畔管箫声。定襄地域俄连震，莱牧男儿忽议兵。明日边烽高百尺，同时御府出三旌。将军请用多多算，能向当初见未萌。",
    "author": "石介"
  },
  {
    "id": "4f198c85-a454-48ce-9043-d1a70c397100",
    "title": "寄沛县梁子高",
    "paragraphs": "南海怒蛟三尺角，埋藏水底叹吟呻。明时直道难干禄，白首躬耕力养亲。醉读兵韬鬭龙豹，闲抽宝劒舞星辰。茅斋东是留侯庙，定有英灵还往频。",
    "author": "石介"
  },
  {
    "id": "d866df12-6816-43e1-b889-65697113fe11",
    "title": "送张殿院还台",
    "paragraphs": "老柏森森节贯冬，头冠獬豸号清雄。侧阶簪笔书王法，当路埋轮有祖风。白简刚严重入府，皁封切直旧留中。长安豪贵应相避，又识当年御史骢。",
    "author": "石介"
  },
  {
    "id": "90a0bccf-9479-448d-9a61-59311f268818",
    "title": "徂徕山斋熟寝家童报征西府从事田集贤书至开缄读之因题书后",
    "paragraphs": "满径蓬蒿懒自锄，何人日午叩茅庐。徂徕山下一枕睡，经畧府中三纸书。兵谋贵胜纵横出，海鸟忘机饮啄馀。唯有淮夷雅宜作，文章兼不让黄初。",
    "author": "石介"
  },
  {
    "id": "588d46f1-4272-441d-97ac-8695b2eb4ee1",
    "title": "元均首登贤良科因寄",
    "paragraphs": "宏辞等甲贤良贵，二美翩翩落手中。虎子得来山穴泣，骊珠探去海涛空。三千安独陈当宁，十七人甘坐下风。曾向当年竞头角，直从此日决雌雄。",
    "author": "石介"
  },
  {
    "id": "758c5cd3-a4eb-40b1-be92-2fe8654e21c2",
    "title": "安道再登制科",
    "paragraphs": "雄辞磅礴压羣英，再战戈矛锐更精。裴度韬钤无失律，武侯节制是神兵。千人尽服徂丘议，九合谁干小白盟。帝宋开基八十载，连登科目独为荣。",
    "author": "石介"
  },
  {
    "id": "bd98d927-27e2-4aae-a18c-e66e0e67bbc3",
    "title": "送奉符县监酒税孟执中借职",
    "paragraphs": "东西两处各天涯，去国还乡喜又嗟。邹峄山藏孟子宅，海棠花落蜀王家。深知周道非彝酒，可罪唐臣乞税茶。三载此心无一事，闻经绛帐日常斜。",
    "author": "石介"
  },
  {
    "id": "64bac417-f2ca-48f2-953a-9b3cc8873cb2",
    "title": "嘉州读邸报见张叔文由御史台主簿改著作佐郎依旧在台",
    "paragraphs": "惊闻除目到遐荒，病眼偏明喜倍常。古节旧如台柏直，青衫新惹阁芸香。中庐夜宿羣经蠹，北户朝趍满简霜。主簿虽卑官渐紧，近来应有谏书囊。",
    "author": "石介"
  },
  {
    "id": "ef3453cc-fe28-44de-9d22-491a0d0cdbe3",
    "title": "予与元均永叔君谟同年登科永叔寻入馆阁元均今制策高第君谟复磨砺元均事业独予驽下因寄君谟",
    "paragraphs": "网罗当日得英雄，文阵三人各立功。海里赤鲸疑有角，云中骐骥欲追风。寻闻馆阁英声出，又见贤良大对通。亦说年来畜奇业，蟭螟何计逐飞鸿。",
    "author": "石介"
  },
  {
    "id": "59b4297b-b85a-466a-af52-93b9dc465591",
    "title": "寄元均",
    "paragraphs": "君为儒者岂知兵，何事欣随璧马行。裴度樽前坐韩愈，赵成帐下立荀卿。御戎谁道全无策，对垒宁妨下一枰。须信干坤养不肖，年三十七卧柴荆。",
    "author": "石介"
  },
  {
    "id": "f07c9963-8cd4-4cb9-a5c8-7b5c5598d94a",
    "title": "寄叔文",
    "paragraphs": "几年持笔事征西，未省樽前略展眉。草檄朝慵腕劳脱，论兵夜苦舌疮痍。报君自说心如石，忧国人言鬓欲丝。若纪成功镂金板，能文韩愈自相随。",
    "author": "石介"
  },
  {
    "id": "cf95214e-12d8-43f0-9bb2-7bdb1d1d3981",
    "title": "赴任嘉州初登栈道寄题姜潜至之读易堂",
    "paragraphs": "我不从官君下第，其间险易两何如。连云栈外四千里，读易堂中一帙书。慈母含饴垂秃发，先生怀道接茅庐。莫将清泪频频洒，蜀道之难欲上初。",
    "author": "石介"
  },
  {
    "id": "b10391cb-a437-413d-9828-520f10c26d6f",
    "title": "入蜀至左绵路次水轩暂憇",
    "paragraphs": "水轩聊得恣吟哦，拂拭衣裳尘土多。蜀道三千里巇险，宦途五十驿风波。暂休又作故山梦，閒唱还成劳者歌。几斗米牵归未得，空怜满眼是烟萝。",
    "author": "石介"
  },
  {
    "id": "49f562d4-0367-4e70-95e0-3bee05bff600",
    "title": "左绵席上呈知郡王虞部",
    "paragraphs": "何事相逢悲喜并，倏然相别二周星。主人鬓发无多白，幕客襴衫依旧青。目极同思故山断，涕危共在异乡零。阶前丝竹虽嘈杂，不似南湖湖上听。",
    "author": "石介"
  },
  {
    "id": "35956b32-4eae-4494-8dcf-5169c8895678",
    "title": "嘉州寄左绵王虞部",
    "paragraphs": "江山如画望无穷，况属昇平岁屡丰。万树芙蓉秋色里，千家碪杵月明中。断霞半著燕支木，零露偏留筀竹丛。只欠流杯曲水宴，风流未与左绵同。",
    "author": "石介"
  },
  {
    "id": "52015919-a6fd-463e-8d26-5f8bc88c9cc1",
    "title": "士廷评相会梓州",
    "paragraphs": "道视荀杨虽未至，分于管鲍已知深。一千二百日离别，五十六驿外相寻。重欲同君注周易，且来共我听胡琴。月留屋角不下去，似与清风怜苦吟。",
    "author": "石介"
  },
  {
    "id": "394eba92-ea58-4e17-82b8-2847230b13a2",
    "title": "郑师易秀才诗奔腾遒壮殆有石曼卿学士风骨作四韵以勉之",
    "paragraphs": "曼卿续得少陵絃，絃绝年来又一年。惊起听君讽新句，洒如开集味遗篇。一家气骨疑无偶，万丈光芒欲拂天。好向风骚尤著意，他时三箇地诗仙。",
    "author": "石介"
  },
  {
    "id": "461737a7-f979-4514-b2fb-76901ae34bcb",
    "title": "送李堂伯升病归",
    "paragraphs": "经年吾圃采珠玑，无限愁肠对落晖。绿竹实疎凤凰瘦，玉芝粒小麒麟饥。不因芳草伤春哭，正是东风感疾归。只有文章满君腹，身虽癯瘠道全肥。",
    "author": "石介"
  },
  {
    "id": "ea09a000-8746-47d7-8995-c5e29883f29e",
    "title": "伯升病君逢遵道送归",
    "paragraphs": "朝来何事苦颦眉，一客越吟三子归。河渚徘徊感春草，山斋寂寞背斜晖。知心古道谁相得，洒泪东风自觉非。早到茅庐慰孤淡，易爻重待共参微。",
    "author": "石介"
  },
  {
    "id": "92069642-0e2c-4d77-980a-95d1f388cff2",
    "title": "喜雨",
    "paragraphs": "学作昇平喜雨吟，东皋微破满犂深。已开万乘焦劳虑，应解三公燮理心。天捉乖龙鞭见血，雷驱和气泄为霖。农夫陇上闲论价，一寸甘膏一寸金。",
    "author": "石介"
  },
  {
    "id": "23eb226f-5816-4577-9c74-37cd84c58bfa",
    "title": "留题敏夫隠居",
    "paragraphs": "三回到此寻逋客，杯案萧疎滋味长。山饭半瓯橡子熟，春蔬一筯术苗香。四时泉石应无夏，满谷云霞别是乡。终待共君结邻里，竹边相并两间房。",
    "author": "石介"
  },
  {
    "id": "d58e06a8-79a7-4971-9ce6-dd6a991eb0b7",
    "title": "访竹溪呈孟节兼有怀熙道",
    "paragraphs": "到头泉石是吾家，坐石听泉日已斜。一片青衫非富贵，千竿绿竹好生涯。君曾览照头皆雪，我试看书眼亦花。便好结为山伴侣，教他夔益佐勋华。",
    "author": "石介"
  },
  {
    "id": "97941b77-89d2-4f61-b8c2-d4030ff07f4b",
    "title": "招张泂明远",
    "paragraphs": "君言下第我西飞，执手都门泪满衣。万里得归头半白，经年相别道应肥。火钻欲遍龟难死，竹实犹多凤不饥。暂到东山慰愁抱，春秋之学说深微。",
    "author": "石介"
  },
  {
    "id": "644bb99b-e68d-478f-903a-837e36860ce2",
    "title": "摄相",
    "paragraphs": "惜无百里地封君，摄相区区道屡伸。少正将身膏斧刃，侏儒流血污车轮。方令鲁国知王法，自此齐侯畏圣人。昔放四凶诛二叔，舜周功业殆同伦。",
    "author": "石介"
  },
  {
    "id": "e0b2b4b4-e406-4e43-8e1f-59de4f68e395",
    "title": "寄孔中丞",
    "paragraphs": "谏署峥嵘有旧名，侯藩偃息政方成。张纲昨日弹梁冀，文帝今朝召贾生。古节未慙台栢直，仙风应对简霜清。人言贱子叨知己，试把尘冠一振缨。",
    "author": "石介"
  },
  {
    "id": "d345d6a6-3f07-4a97-8f56-77563107fc64",
    "title": "送弟及之就彭门侍养",
    "paragraphs": "城南车骑晓骎骎，欲去重留酒屡斟。惜尔浪浪辞我泪，感予切切恋亲心。庭闱最乐无妨学，风月馀闲岂废吟。别后不忧书信少，但闻为善是嘉音。",
    "author": "石介"
  },
  {
    "id": "347b00da-1874-40bd-b7bb-f1eb8bdf0981",
    "title": "村居",
    "paragraphs": "幽居一亩枕溪稜，阶下杉松缠古藤。常爱园林深似隠，不嫌门户冷如僧。麦宜过社犹催种，山近经秋却懒登。已把壮心闲顿置，少年莫要苦相憎。",
    "author": "石介"
  },
  {
    "id": "1b04b73f-104b-4b5e-899a-d11d87f9d89f",
    "title": "燕支板浣花牋寄合州徐文职方",
    "paragraphs": "合州太守鬓将丝，闻说欢情尚不衰。板与歌娘拍新调，牋供狎客写芳辞。木成文理差差动，花映溪光瑟瑟奇。名得只从嘉郡树，样传仍自薛涛时。奇章磊磊驰声价，江令翩翩落酒巵。几首诗成卷鱼子，谁人唱罢泣燕支。红牙管好同牀置，紫竹笙宜一处施。愿助风流向罇席，杏花况是未离披。",
    "author": "石介"
  },
  {
    "id": "9eb127de-2a9f-4032-97ac-d3e585311737",
    "title": "御史台牒督光台钱牒云以凭石柱镌名因戏书呈通判寺丞景元",
    "paragraphs": "幕中久次无他术，衔内兼官带宪司。石柱镌名诚似是，豸冠加首竟何为。几曾执简抨弹去，空被光台督责随。一起鸳鸯戛云汉，应嗤燕雀守籓篱。",
    "author": "石介"
  },
  {
    "id": "768fca5a-31fd-4ed0-bd79-f876864a7c87",
    "title": "送冯司理之任彭州",
    "paragraphs": "李白诗中蜀道难，把诗试读泪汍澜。江形诘曲千回折，岭路崚嶒万屈盘。登陟去年腰仅折，追思今日鼻犹酸。此行君不同屯蹇，五马相知旧长官。",
    "author": "石介"
  },
  {
    "id": "a8fcb39a-7cfa-4fab-9fa4-6acd7b518ee2",
    "title": "赴任嘉州待阙左绵七十日通判吕国博日相从吟酌至嘉阳因成四韵寄之",
    "paragraphs": "鼎来岂敢道能诗，一见何因便解颐。乡国三千里离别，杯盘七十日相知。送人江外马驮妓，垂钓寺中鱼竭池。别后中秋又重九，与谁赏月咏东篱。",
    "author": "石介"
  },
  {
    "id": "08573a6a-0583-445a-8a54-fdf67d9441f7",
    "title": "颜鲁公太师",
    "paragraphs": "唐家六世树威恩，外建藩翰御不宾。二十三州同陷贼，平原犹有一忠臣。圣贤道在惟颜子，忠烈名存独杲卿。甘向贼庭守节死，不羞吾祖与吾兄。",
    "author": "石介"
  },
  {
    "id": "0cf6acb6-476c-4e08-87fc-eb346b1bb4cd",
    "title": "褚遂良仆射",
    "paragraphs": "先皇执手未多时，受诏诚深誓不违。终向君前还此笏，一身视死喜如归。",
    "author": "石介"
  },
  {
    "id": "88895963-3038-4dfe-873d-842c1202c89c",
    "title": "阳城谏议",
    "paragraphs": "众口喑喑血噤牙，独将忠謇敌奸邪。德宗若用延龄相，敢有阳城坏白麻。",
    "author": "石介"
  },
  {
    "id": "21b10552-d5f2-419d-8823-8f247cdcce59",
    "title": "袁高给事",
    "paragraphs": "掷毫不肯草丝纶，宰相逡巡命别人。明日执回卢杞制，始知唐室有忠臣。",
    "author": "石介"
  },
  {
    "id": "e5867c7a-b0ce-4012-a634-bbcd0e655894",
    "title": "温造御史",
    "paragraphs": "一言胆落折藩臣，屈强何人敢恃勳。阙下惟闻温御史，蔡州自是李将军。",
    "author": "石介"
  },
  {
    "id": "31c9e267-8f3b-4dfb-bca2-0984a5bb92ba",
    "title": "刘栖楚拾遗",
    "paragraphs": "此节甯甘刚则折，平生不肯曲如钩。革囊裹血将何用，一污龙墀死即休。",
    "author": "石介"
  },
  {
    "id": "d2e395d5-43c0-40ce-9981-de33eaff7564",
    "title": "读五王传",
    "paragraphs": "圣贤用策宁相远，千载毫厘竟不差。四皓当年安汉嗣，五王今日复唐家。",
    "author": "石介"
  },
  {
    "id": "91e09d02-5458-4455-bcc4-3d51322529d1",
    "title": "读鲁晋二公传",
    "paragraphs": "节似鲁公犹被陷，忠如裴度亦遭谗。上无明主奸邪胜，我读遗篇泪满衫。",
    "author": "石介"
  },
  {
    "id": "4bcd03ef-9919-4ebe-916f-9acdc8b1b730",
    "title": "李英公勣",
    "paragraphs": "一言容易废忠谋，徇主从昏可自尤。今日始知辜付讬，当时齧指血空流。",
    "author": "石介"
  },
  {
    "id": "c4ba3fc1-1382-4d6f-beb0-4b96dfc02fae",
    "title": "汉成帝",
    "paragraphs": "鬰鬰朱云志不伸，上方宝劒欲生尘。空留折槛旌忠直，左右何尝去佞臣。",
    "author": "石介"
  },
  {
    "id": "e4d0cc69-1716-49d0-a395-4493f8449622",
    "title": "文中子  其一",
    "paragraphs": "龙蛰河汾道不行，訏谟经济授诸生。由来房魏皆卿相，共辅文皇致太平。",
    "author": "石介"
  },
  {
    "id": "dd124a22-02a4-4d27-9354-23545de5f8ad",
    "title": "文中子  其二",
    "paragraphs": "独将礼乐付程仇，房杜无才阐大猷。可惜唐家三百载，声明文物愧宗周。",
    "author": "石介"
  },
  {
    "id": "991bd253-dcef-4496-9b7f-a33c8b1c37ba",
    "title": "初过潼关值雨",
    "paragraphs": "二十年来忆华山，扬鞭西笑入秦川。浮云何苦深遮闭，岂是三峯不好贤。",
    "author": "石介"
  },
  {
    "id": "f6b673db-c98a-47fd-9634-2f1b2cb75180",
    "title": "雨晴复赋一绝",
    "paragraphs": "过关何事懒摇鞭，酷爱三峯落马前。天气清明新雨后，山光日色满秦川。",
    "author": "石介"
  },
  {
    "id": "8acfe208-865b-4758-af08-af9bad78e521",
    "title": "过温汤",
    "paragraphs": "骊山山下水洋洋，一勺之多解破唐。敢告后人商鑑近，温汤今日是唐汤。",
    "author": "石介"
  },
  {
    "id": "604e92b5-7983-4cab-8be1-9575858bd2be",
    "title": "初过大散关马上作",
    "paragraphs": "柰何山色牵吟思，旋被江声破睡魔。吟思睡魔两相战，谁知马上有干戈。",
    "author": "石介"
  },
  {
    "id": "f7ea571b-6e6a-451d-a32b-9e44fbecaf27",
    "title": "过飞仙岭  其一",
    "paragraphs": "入蜀牵吟景象浓，云山万叠与千重。癡巖顽壑无奇观，不似飞仙数朵峯。",
    "author": "石介"
  },
  {
    "id": "ccb592e8-89a6-4d72-8c98-506ef4d289d2",
    "title": "过飞仙岭  其二",
    "paragraphs": "御爱数峯非拔秀，当时驻跸欲忘还。飞仙急过无真赏，始信明皇不识山。",
    "author": "石介"
  },
  {
    "id": "01f888a2-100f-4abf-bbc6-4c9a7efabad4",
    "title": "峡中",
    "paragraphs": "路狭才容飞鸟过，山将生合柰山何。不知天外山长短，何事窥来一管多。",
    "author": "石介"
  },
  {
    "id": "119794da-7d8c-4829-8a66-28185393b624",
    "title": "劒门读贾公疎诗石",
    "paragraphs": "劒门驻马立踟蹰，读尽新篇味有馀。关令多情兼好事，诗名留得贾公疎。",
    "author": "石介"
  },
  {
    "id": "71e9dd9a-5ff3-43a1-a8ca-f670e6fe5789",
    "title": "予自南京留守推官循资为掌书记由将仕郎超阶至朝奉郎得蜀嘉州友人相贺者因答之",
    "paragraphs": "一循资走五千里，四遇恩超十六阶。自顾非才已过分，谁言英俊尚沉埋。",
    "author": "石介"
  },
  {
    "id": "c929793b-3437-4fcd-a8d4-b08be2418fa3",
    "title": "蜀道中念亲有作",
    "paragraphs": "东望庭闱魂欲销，层层云栈上岧嶤。江声山色情多少，相伴西来慰寂寥。",
    "author": "石介"
  },
  {
    "id": "ef380bf3-639f-4b10-8d6e-3f24104bd2e6",
    "title": "泥溪驿中作",
    "paragraphs": "山驿萧条酒倦倾，嘉陵相背去无情。临流不忍轻相别，吟听潺湲坐到明。",
    "author": "石介"
  },
  {
    "id": "258c752f-9b18-432c-adbf-1e3b0bb418e8",
    "title": "柳池驿中作",
    "paragraphs": "二十二馀程鸟道，一千一百里江声。江声听尽行未尽，西去出山犹七程。",
    "author": "石介"
  },
  {
    "id": "da6ad831-5a0f-41d5-9bcc-9043c9104ad4",
    "title": "访栗园有感",
    "paragraphs": "游困归来访栗园，栗园树老再生孙。莫惊头上见白发，拾栗儿童长几番。",
    "author": "石介"
  },
  {
    "id": "b37a6319-0fd7-4db1-87bb-979a11f028e3",
    "title": "离郓州至寿张南村舍中有姥八十馀出拜",
    "paragraphs": "老姥龙锺八十三，犹能指点认青衫。自言老妇尝蒙惠，白首相将出户参。",
    "author": "石介"
  },
  {
    "id": "333e8b4c-25ec-4dbe-958b-cf008f800ec0",
    "title": "句",
    "paragraphs": "有验如有神。",
    "author": "杜杞"
  },
  {
    "id": "542440ff-0409-4415-b8b8-7ec5644a1977",
    "title": "谨次韵和呈垂览拙诗之作",
    "paragraphs": "朝跻天门路，暮宿白云杪。超然六合外，如翼鸾风矫。运眸极遐旷，收念息奔扰。盘盘上绝顶，独立颢气表。天壁涌神泉，玉龟泳灵沼。凌奥无螫虫，集灌尽百鸟。胜景穷赏践，陈迹嗟缅眇。接遯终焉托，真仙事殊窅。云露相飘飖，尘途忘湫湫。蹑屐游已屡，操觚才患少。思轧几沉伏，神驰空缥缈。谢客兴不浅，尚子计未了。何时出尘笼，重看众山小。",
    "author": "江休复"
  },
  {
    "id": "c387d53f-8a4e-40bc-8203-61254598977f",
    "title": "奉陪原甫泛汝水作",
    "paragraphs": "汝颍日滔滔，巢由绝世高。风流虽缅邈，舟楫共游遨。雉堞萦回远，山川应接劳。幸陪觞咏末，旌旆驻兰皋。",
    "author": "江休复"
  },
  {
    "id": "8a8f0eaa-6bcf-44ab-921b-c4a14fd95f88",
    "title": "送祖龙学赴陕府酌饮赠别次欧阳永叔韵",
    "paragraphs": "西掖门外驻征轩，修书院中倾别酒。诸公磊落方具来，顾我衰迟亦何有。祖侯衔使才北归，亟请甘棠复西走。函关候吏齐引领，翰林主人惜分手。高谈抵掌华屋头，赋咏题诗乐难朽。飞觞举白至无算，击楫誓清不殓九。著鞭壮士空后时，隠几先生仍丧偶。定国能饮动论石，山公雅望潜增斗。纷纷醉袂影就判，怊怅高阳一狂叟。",
    "author": "江休复"
  },
  {
    "id": "24df28e2-0a7a-4dd4-af14-89210fd644cc",
    "title": "秋怀",
    "paragraphs": "西风万里至，旷然天地秋。暮雨生夕凉，百虫鸣啾啾。楚山晓苍苍，楚水亦悠悠。骚人试登临，感物增离忧。所思在遐方，欲往路阻修。香草有蕙茝，嘉树有梧楸。白露委芳馨，彫零使我愁。穷年倦羁窘，江湖思旧游。纫兰制芰荷，飘泛一叶舟。肆情云水间，意适何所求。",
    "author": "江休复"
  },
  {
    "id": "509f46f6-69d7-4346-b52c-4037ffd82144",
    "title": "同持国宿太学官舍",
    "paragraphs": "翳翳云月薄，泠泠雪风清。学省夜岑寂，天街断人行。广庭层阁阴，寻廊步馀明。松篠递遥响，如闻弦诵声。悠悠子佩诗，讲座尘埃生。回就直舍休，亹亹谈道精。心会境物融，泯然遗世营。寒眠屡展转，寤言写素诚。",
    "author": "江休复"
  },
  {
    "id": "550e8325-48b7-41d2-a09f-e0bb2ed5c980",
    "title": "牟驼冈阅马",
    "paragraphs": "牧马散近坰，阅视乘高秋。驼冈似沙苑，堆阜带川洲。坡陁故梁城，萦薄西南陬。连棚映林樾，星罗倚层丘。回风吹阵云，奔腾欻来游。野性脱羁马，饮龁遂所求。腹干颇肥张，鬰怒何彪休。羣敺骤麋鹿，逸势凌蛟虬。军戎选轻捷，和銮御调柔。毛物有千名，众美归骅骝。梁王愁思台，佛刹居上头。朅来一凭眺，遗墟莽悠悠。信陵骨已朽，巖穴谁见收。当时英豪辈，事逐东波流。置酒临风轩，聊以纾烦忧。",
    "author": "江休复"
  },
  {
    "id": "46658a17-933d-4501-856a-c2cf439a049b",
    "title": "君实不饮酒栽菊诗以问之",
    "paragraphs": "君实不饮酒，庭下多栽菊。不知黄花开，奈此杯中绿。凌晨烟露滋，后日风霜促。欲表君苦心，宜种子猷竹。",
    "author": "江休复"
  },
  {
    "id": "f5c95503-6bad-4282-a139-5b8bfe2df8d7",
    "title": "王官谷司空侍郎故居",
    "paragraphs": "首阳采薇士，商代缅以遐。唐季有夫子，遯世肥且嘉。拔迹离污险，抗志凌青霞。剥运扇颓风，奸雄比回邪。不然随波流，横噬猰貐牙。吁哉土德衰，暌乖鬼盈车。英英夫子贤，显晦吾所嗟。相见栖隠情，遗文搴菁华。山藏白驹谷，水遶骚人家。踌躇碧峯前，寒日忽以斜。",
    "author": "江休复"
  },
  {
    "id": "54e23f9a-198b-464e-8338-75684ed8ca57",
    "title": "句  其一",
    "paragraphs": "郡邸狱冤谁与辩，皋桥客死世同悲。",
    "author": "江休复"
  },
  {
    "id": "c5f9dc0c-8f65-45c9-93d6-683f418edc00",
    "title": "句  其二",
    "paragraphs": "五十践衰境，加我在明年。",
    "author": "江休复"
  },
  {
    "id": "80f76316-d867-46f5-bfc8-e0f2ac7a0d1f",
    "title": "闻雁",
    "paragraphs": "何处惊飞起，雝雝过草堂。早是愁无寐，忽闻意转伤。良人沙塞外，羁妾守空房。欲寄回文信，谁能付汝将。",
    "author": "侯氏"
  },
  {
    "id": "76e39c58-8570-4e09-b833-b8fba4735591",
    "title": "题隠圃赠蒋希鲁",
    "paragraphs": "勇退人难事，明公识虑长。波涛济舟楫，霜雪见松篁。林下开前圃，花间撤亚枪。二疏良宴会，老杜好篇章。道向清来胜，机于静处忘。当除印如斗，试一较閒忙。",
    "author": "范师道"
  },
  {
    "id": "a95f1048-6f35-4fc8-b1c9-20574c5c0a85",
    "title": "天平山",
    "paragraphs": "万物天地间，或有奇胜迹。见赏能几人，不止今与昔。吴门多好山，天平为峻极。旦暮常白云，表里皆珍石。烟岚十里光，松桂四时色。我因一纵游，烦襟为开释。感古怀君子，翻然长太息。乐天赏云泉，诗章何历历。垂今数百年，继者漠然寂。间遇希文来，双旌守乡国。行春三让原，吟哦尽所得。子美天与才，寻幽多采摭。赋百五十言，平地黄金掷。三贤固有名，山亦资辉赫。此去还几年，不逢好事客。",
    "author": "范师道"
  },
  {
    "id": "92c2e9d2-24fe-4e49-b280-35e5dcb05ae8",
    "title": "钓台",
    "paragraphs": "干坤交泰重弥纶，当日严陵道最淳。大汉中兴得英主，先生高退作闲人。滩头风月遗千古，台上纶竿寄一身。今日病夫祠下过，独知疲懦长精神。",
    "author": "范师道"
  },
  {
    "id": "2f20b4d8-0bda-4cf0-94c8-f3eb74758392",
    "title": "题琴台",
    "paragraphs": "西汉文章世所知，相如闳丽冠当时。游人不赏凌云赋，只说琴台是故基。",
    "author": "田况"
  },
  {
    "id": "04177405-53c3-4ab3-96e3-5a24e8e300b9",
    "title": "成都遨乐诗二十一首 元日登安福寺塔",
    "paragraphs": "岁历起新元，锦里春意早。诘旦会朋寀，羣游候驺导。像塔倚中霄，翬檐结重橑。随俗纵危步，超若落清昊。千里如指掌，万象可穷讨。野阔山势回，寒馀林色老。遨赏空闾巷，朅来喧稚耄。人物事多閒，车马拥行道。顾此欢娱俗，良慰羁远抱。第忧民政疎，无庸答宸造。",
    "author": "田况"
  },
  {
    "id": "a868da3d-a9cc-481d-8b45-e0e16e4200a4",
    "title": "成都遨乐诗二十一首 二日出城",
    "paragraphs": "初岁二之日，言出东城闉。缇骑隘重郛，淤车坌行尘。原野信滋腴，景物争光新。青畴隠遥坝，弱柳垂芳津。逻卒具威械，祭墦列重茵。俗尚各有时，孝思情则均。归途喧鼓铙，聚观无富贫。坤隅地力狭，百业常苦辛。设微行乐事，何由裕斯民。守侯其勉旃，亦足彰吾仁。",
    "author": "田况"
  },
  {
    "id": "5cb98faf-dcbe-47f8-a595-d71f39a8c107",
    "title": "成都遨乐诗二十一首 五日州南门蚕市",
    "paragraphs": "齐民聚百货，贸鬻贵及时。乘此耕桑前，以助农绩资。物品何其夥，碎璅皆不遗。编䉲列箱筥，饬木柄镃錤。备用诚为急，舍器工曷施。名花蕴天艳，灵药昌寿祺。根萌渐开发，蔂载相参差。游人衒识赏，善贾求珍奇。予真徇俗者，行观亦忘疲。日暮宴觞罢，众皆云适宜。",
    "author": "田况"
  },
  {
    "id": "d32bf0d2-20c1-4321-b94b-306dac14be29",
    "title": "成都遨乐诗二十一首 上元灯夕",
    "paragraphs": "予尝观四方，无不乐嬉游。惟兹全蜀区，民物繁它州。春宵宝灯然，锦里香烟浮。连城悉奔骛，千里穷边陬。衯裶合绣袂，轣辘驰香辀。人声震雷远，火树华星稠。鼓吹匝地喧，月光斜汉流。懽多无永漏，坐久凭高楼。民心感上恩，释呗歌神猷。齐音祝东北，帝寿长嵩邱。",
    "author": "田况"
  },
  {
    "id": "b6f2c462-b39f-439e-a96d-11df4f28f1e2",
    "title": "成都遨乐诗二十一首 二十三日圣寿寺前蚕市",
    "paragraphs": "龙断争趋利，仁园敞邃深。经年储百货，有意享千金。器用先农事，人声混乐音。蚕丛故祠在，致祝顺民心。",
    "author": "田况"
  },
  {
    "id": "e330ff3f-4e1c-4997-ba16-5a5daabc7522",
    "title": "成都遨乐诗二十一首 二十八日谒生禄祠游浄众寺",
    "paragraphs": "千骑出重闉，严祠浄宇邻。映林沽酒斾，迎马献花人。艳日披江雾，香飚起路尘。韶华特明媚，不似远方春。",
    "author": "田况"
  },
  {
    "id": "0befe9c8-488b-4ec4-ae73-5caba768fb91",
    "title": "成都遨乐诗二十一首 二月二日游江会宝历寺",
    "paragraphs": "昔年张复之来乘寇乱馀。三春虽宴赏，四野犹艰虞。遂移踏青会，登舟恣游娱。戒备渐解弛，人情悉安舒。垂兹五十年，材哲不敢踰。愚来再更朔，遽及仲春初。䌽舵列城隈，画船满江隅。轻桡下奔濑，纵舆临精庐。因思贤守事，所作民乃孚。慈惠未为大，大者其忘诸。",
    "author": "田况"
  },
  {
    "id": "b4f5c197-6fe3-4b97-8a40-f081b4512978",
    "title": "成都遨乐诗二十一首 八日太慈寺前蚕市",
    "paragraphs": "蜀虽云乐土，民勤过四方。寸壤不容隙，仅能充岁粮。间或容堕孏，曷能备凶痒。所以农桑具，市易时相望。野氓集广鄽，众贾趋宝坊。惇本诚急务，戒其靡愆常。兹会良足喜，后贤勿忽忘。",
    "author": "田况"
  },
  {
    "id": "793ea3d6-3ff7-4ddc-87dc-51e842ada4fc",
    "title": "成都遨乐诗二十一首 寒食出城",
    "paragraphs": "郊外融和景，浓于城市中。歌声留客醉，花意尽春红。游人一何乐，归驭莫怱怱。",
    "author": "田况"
  },
  {
    "id": "8c9f9d40-7ccf-4505-9fc7-b05595875ad6",
    "title": "成都遨乐诗二十一首 开西园",
    "paragraphs": "春山寒食节，夜雨昼晴天。日气薰花色，韵光徧锦川。临流飞凿落，倚榭立秋千。槛外游人满，林间饮帐鲜。众音方杂遝，馀景更留连。座客无辞醉，芳菲又一年。",
    "author": "田况"
  },
  {
    "id": "29be2a50-c02c-431e-beeb-63cf408175ce",
    "title": "成都遨乐诗二十一首 三月三日登学射山",
    "paragraphs": "丽日照芳春，良会重元巳。阳滨修祓除，华林程射技。所尚或不同，兹俗亦足喜。门外盛车徒，山半列鄽市。彩堋飞镝远，醉席歌声起。回头望城郭，烟霭相表里。秀色满郊原，遥景落川涘。目倦意犹远，思馀情未已。登高贵能赋，感物畅幽旨。宜哉贤大夫，由斯见材美。",
    "author": "田况"
  },
  {
    "id": "f2571fe2-754a-4b4a-83db-d975cdd31000",
    "title": "成都遨乐诗二十一首 九日太慈寺前蚕市",
    "paragraphs": "高阁长廊门四开，新晴市井绝纤埃。老农肯信忧民意，又见笙歌入寺来。",
    "author": "田况"
  },
  {
    "id": "08d62727-2da7-4a72-9955-96e47e83aed2",
    "title": "成都遨乐诗二十一首 二十一日游海云山",
    "paragraphs": "春山缥翠一谿清，满路游人语笑声。自愧非才无异绩，止随风俗顺民情。",
    "author": "田况"
  },
  {
    "id": "53a336d0-25f8-4140-b4e5-0541de73b5dc",
    "title": "成都遨乐诗二十一首 三月十四日太慈寺建干元节道场",
    "paragraphs": "赤精流景铄，朱夏向清和。绀宇修祠盛，华封祝庆多。簪裳千载遇，钟梵五天歌。远俗尤熙泰，皇猷信不颇。",
    "author": "田况"
  },
  {
    "id": "666f5c19-2cce-4d4b-9d62-dd2dc1bdf183",
    "title": "成都遨乐诗二十一首 干元节",
    "paragraphs": "感帝开鸿绪，薰风正阜生。亿年逢景运，万国赞丕平。瑞霭承龙阙，晨曦启凤城。胪宾趋陛墄，乐舞备韶英。译导来珍贡，酺懽洽颂声。曼龄均庆祝，闿泽慰羣情。地有扪参远，人怀就日诚。愿将民共乐，聊以报皇明。",
    "author": "田况"
  },
  {
    "id": "d4d81c39-2979-444d-9f54-ff1bacc233c1",
    "title": "成都遨乐诗二十一首 四月十九日汎浣花溪",
    "paragraphs": "浣花溪上春风后，节物正宜行乐时。十里绮罗青盖密，万家歌吹绿杨垂。画船叠鼓临芳溆，䌽阁凌波汎羽巵。霞景渐曛归櫂促，满城懽醉待旌旗。",
    "author": "田况"
  },
  {
    "id": "0144908d-d78c-45cc-b0e6-d9e087d390ca",
    "title": "成都遨乐诗二十一首 伏日会江渎池",
    "paragraphs": "长空赤日真可畏，三庚遇火气伏藏。温风淟涊鬰不开，流背汗浃思清凉。江渎祠前有流水，懽注蓄洩为池塘。沈沈隆厦压平岸，好树荫亚芙蕖香。登舟命酒宾朋集，逃暑大饮宜满觞。丝竹聒耳非自乐，肆望观者如堵墙。吾侪未能免俗累，近日颇困炎景长。今晨纵游不觉暮，形为外役暑亦忘。岂如高斋涤百虑，危坐自造逍遥乡。",
    "author": "田况"
  },
  {
    "id": "46b44662-94b4-4928-9213-3be99867c775",
    "title": "成都遨乐诗二十一首 七月六日晚登太慈寺阁观夜市",
    "paragraphs": "万里银潢贯紫虚，桥边螭辔待星姝。年年巧若从人乞，未省灵恩徧得无。",
    "author": "田况"
  },
  {
    "id": "3f609ce1-7083-4805-9676-f09fc394ea58",
    "title": "成都遨乐诗二十一首 七月十八日太慈寺观施盂兰盆",
    "paragraphs": "飞阁穹隆轶翠烟，盂兰盛会众喧阗。且欣酷暑从兹减，渐有凉风快夕眠。",
    "author": "田况"
  },
  {
    "id": "407483a6-1640-47c2-aa89-fadbcf132246",
    "title": "成都遨乐诗二十一首 重阳日州南门药市",
    "paragraphs": "岷峨旁礴天西南，灵滋秀气中潜含。草木瓌富百药具，山民采捋知辛甘。成都府门重阳市，远近凑集争赍担。市人谲狯亦射利，颇觉良恶相追参。旁观有叟意气古，肌面皯黣毛䰐鬖。卖药数种人罕识，单衣结缕和阴岚。成都处士足传记，劝诫之外多奇谈。盛言每岁重阳市，屡有仙迹交尘凡。俗流闻此动非觊，不识妙理徒规贪。惟期幸遇化金术，未肯投足栖云嵓。予于神仙无所求，一离常道非所躭。但喜山民药货售，归助农业增耡芟。",
    "author": "田况"
  },
  {
    "id": "db396ca7-868d-4f69-b267-447391bf49a5",
    "title": "成都遨乐诗二十一首 冬至朝拜天庆观会太慈寺",
    "paragraphs": "景至履佳辰，朝祖著国令。黄宫启潜萌，紫宇晨荫映。阳德比君子，吾道实可庆。矧丁皇运亨，遇主尧舜圣。坤维最远方，拙者此尸政。雅俗旧儒文，民牒少讼争。幸足宣上恩，惟恐盭物性。良时不易得，行乐未为病。高会纵嬉游，丰岁愈繁盛。兴众助驩欣，寄情于俚咏。",
    "author": "田况"
  },
  {
    "id": "20c81ffc-53c6-4588-91ff-0a2b69b1f9d8",
    "title": "赠都监雍元规",
    "paragraphs": "醒时莫忆醉时事，今日休言昨日非。池上风光宜共釂，劝君不要半酣归。",
    "author": "田况"
  },
  {
    "id": "f309ecf4-a135-4829-888e-5f88411cfedd",
    "title": "颍水",
    "paragraphs": "先生尝此傲明时，绿袖清波万古奇。应有好名心未息，滩头洗耳欲人知。",
    "author": "田况"
  },
  {
    "id": "b9b6cc5c-303e-4704-ab51-d0e66e34765a",
    "title": "寄道士张明真",
    "paragraphs": "澹静姿仪简旷纵，结菴深对大茅峯。坐忘世故愁应少，道断人情语亦慵。万里信音凭鹤到，一厨烟火倩猿供。几时归侍虚皇驾，七色霞衣九色龙。",
    "author": "田况"
  },
  {
    "id": "3ab6e83a-7107-4e1a-bf3e-e086e1f160fa",
    "title": "句  其一",
    "paragraphs": "曲终甚喜询前事，自言本是都知子。当时此地最繁华，酒酣不觉恣矜夸。若使斯人解感伤，岂能终老爱琵琶。",
    "author": "田况"
  },
  {
    "id": "48f23720-ba6a-43bd-9461-6c089919723c",
    "title": "句  其二",
    "paragraphs": "丹凤诏不起，白云藏更深。",
    "author": "田况"
  },
  {
    "id": "7d0dcecc-476f-43cc-9926-f3fd3dbc5d9f",
    "title": "华亭十咏 顾亭林",
    "paragraphs": "平林标大道，曾是野王居。旧里风烟变，荒原草树踈。湖波空上下，里闬已丘墟。往事将谁语，凄凉六代馀。",
    "author": "唐询"
  },
  {
    "id": "0e0b6315-d2e9-4698-9f06-f9432f2929dc",
    "title": "华亭十咏 寒穴",
    "paragraphs": "绝顶干云峻，寒泉与穴平。还同帝台味，不学陇头声。夜雨遥源涨，秋风颢气清。谁云蔗浆美，才可析朝酲。",
    "author": "唐询"
  },
  {
    "id": "c9a7fcc4-5ebc-4a95-bbd5-2453d32b2227",
    "title": "华亭十咏 吴王猎场",
    "paragraphs": "昔在全吴日，从禽耀甲戈。百车尝载羽，一目旧张罗。地变柔桑在，原荒蔓草多。思人无复见，落日下山坡。",
    "author": "唐询"
  },
  {
    "id": "a34f8187-7ec0-4d7e-9327-c8e60dddd1b2",
    "title": "华亭十咏 柘湖",
    "paragraphs": "世历亡秦远，湖连大海濒。柘山标观望，玉女见威神。渺渺旁无地，滔滔孰问津。何年化鱼鼈，髣髴历阳人。",
    "author": "唐询"
  },
  {
    "id": "65b33391-a8e9-44d5-9cc0-fd9a69c0c180",
    "title": "华亭十咏 秦始皇驰道",
    "paragraphs": "秦德衰千祀，江滨道不脩。相传大堤在，曾是翠华游。玉趾如将见，金椎岂复留。怅然寻旧迹，蔓草蔽荒丘。",
    "author": "唐询"
  },
  {
    "id": "3b3e5924-85ee-4f49-80e3-994e247ef927",
    "title": "华亭十咏 陆瑁养鱼池",
    "paragraphs": "代异人亡久，滮池即旧居。未移当日地，无复故时鱼。蒲藻依稀在，风波浩荡馀。水滨如可问，一为访庭除。",
    "author": "唐询"
  },
  {
    "id": "89e1c950-f157-46c9-9a10-09d29ee71cb4",
    "title": "华亭十咏 华亭谷",
    "paragraphs": "深谷弥千里，松陵北合流。岸平迷昼夜，人至竞方舟。照月方诸泣，迎风弱荇浮。平波无限远，极目涨清秋。",
    "author": "唐询"
  },
  {
    "id": "b8ec784c-ab1c-42ba-bda2-8ae25f164b03",
    "title": "华亭十咏 陆机宅",
    "paragraphs": "旧谍传遗趾，悠然历祀深。人无令威至，门异下邽箴。谷水当年溜，崑山昔日阴。鲁堂那复见，丝竹若为寻。",
    "author": "唐询"
  },
  {
    "id": "eb6913f0-f67a-4bb6-9f11-f436d815d9e7",
    "title": "华亭十咏 崑山",
    "paragraphs": "昔有人如玉，兹山得美名。巖扃锁积翠，谷水断馀声。乔木今无在，高台久已倾。如何嵩岳什，独咏甫侯生。",
    "author": "唐询"
  },
  {
    "id": "af9f6719-c06f-4fc3-a12c-5b1279c4344e",
    "title": "华亭十咏 三女岗",
    "paragraphs": "淑女云亡久，哀丘尚著名。九原谁可作，千载或如生。青骨何时化，荒榛此地平。空馀图谍在，不复启佳城。",
    "author": "唐询"
  },
  {
    "id": "187cc54d-2d1c-44fe-91d1-481339c7154b",
    "title": "山堂偶书",
    "paragraphs": "在处烟云早晚生，自疑呼吸气皆灵。十年梦寐江山里，今见江山入户庭。",
    "author": "唐询"
  },
  {
    "id": "cf603bdf-8ca3-41ed-82f7-f32e9e7ac5f1",
    "title": "为杭州日送客舟中",
    "paragraphs": "山雨霏微不满空，画船来往疾轻鸿。谁知独卧珠帘里，一榻无尘四面风。",
    "author": "唐询"
  },
  {
    "id": "573d3282-0d9e-4c66-b255-cf30203f55be",
    "title": "题曲水阁",
    "paragraphs": "依山营废壤，结宇跨通沟。派引平湖远，声分几曲流。交阴覆脩竹，照影下轻鸥。此日羣贤集，甯疎晋世游。",
    "author": "唐询"
  },
  {
    "id": "909ac858-4722-4be7-907c-2ef00103a17e",
    "title": "游五泄山  其一",
    "paragraphs": "寻彻灵潭第五源，旋攀萝茑至山巅。寒声昔谓来天外，巨壑今知在目前。峭壁无时长蔽日，重巖不雨亦生烟。临观已觉尘心尽，更欲凌云访列仙。",
    "author": "唐询"
  },
  {
    "id": "392962ae-c16e-4fe8-bee7-4b5473bfcdea",
    "title": "游五泄山  其二",
    "paragraphs": "游遍西潭返步迟，乱云随履雨沾衣。山形相向还相背，独有溪流共我归。",
    "author": "唐询"
  },
  {
    "id": "ac0069e1-6dd7-418a-bfc6-0a8431273680",
    "title": "寄五峯谏长老",
    "paragraphs": "禅客居山患不深，五峯幽绝杳难寻。门前流水朝还暮，堂下閒云古复今。月色有时依宴坐，秋声随处伴讴吟。期师便作终焉计，忍负平生物外心。",
    "author": "唐询"
  },
  {
    "id": "5fbdf536-d498-46cb-9281-4af2592accb4",
    "title": "题会稽谿口躬师上人房",
    "paragraphs": "谿口相传地最灵，其间风物与人清。钟声夜到江头尽，云气朝从槛外生。几副轻绡供画笔，一林脩竹寄閒情。闭门终日无尘事，卧看南□自晦明。",
    "author": "唐询"
  },
  {
    "id": "c44f6ebe-f485-4328-94d9-64f17a70ed73",
    "title": "益州州学圣训堂",
    "paragraphs": "益为藩捍西南隅，物众地大称名都。择守来颁兹土政，治人颇与他邦殊。蹉跌一有戾条教，便宜皆得行黥诛。羣奸帖息不敢动，无复弄兵觊穿窬。任威或谓一时事，立政恐非长世图。岂无达识究是否，重在改作徒嗟吁。仲翁裔孙有伟度，敢决不以常文拘。当官勇欲除弊法，伊忧内恻仁心孚。视人无异远方意，威刑惠政还相须。始时岁荒力赈救，坐使饿殍成完肤。既而为俗思根本，其在立学陈师谟。大开儒庠务诲导，秀民耸慕纷来趋。遂言讲署鸿生职，使演经传传诸徒。奏函一上闻法座，诏劄即日来谐俞。诏云信汝辨治蜀，缓任威罚先文儒。公心感激侈上赐，刻在金石尊神谟。覆之大厦牓美称，日久传者期无渝。邦人承风为盛事，观者填道来于于。嗟嗟多士其听命，勿即邪径安夷涂。师无訿圣生率教，信尚姬孔尊唐虞。施之乡党励雅俗，仁谊得以相持扶。汉皇初始盛文学，起自蜀国行中区。本朝教化视三代，建元安可为齐驱。吾君训辞谕万里，义均盘诰兹宣敷。吾守教本树一国，学成洙泗相涵濡。臣谋君从协大义，圣哲倡和真同符。欲歌盛节示万古，才不迨志嗟其愚。",
    "author": "何郯"
  },
  {
    "id": "63acc5f3-b9c0-4106-8a64-93fe5282410b",
    "title": "存目",
    "paragraphs": "诗题：原无题首句：按彻梁州更六么一作蜀国佳人号细腰。",
    "author": "何郯"
  },
  {
    "id": "afcd1bd4-0747-4a88-af7f-5e4b02e47c64",
    "title": "句",
    "paragraphs": "橐中奇物为棋输。",
    "author": "潘夙"
  },
  {
    "id": "05715d7d-ffab-4d38-9419-79f72a366c91",
    "title": "送程给事知越州",
    "paragraphs": "仙境际云霓，名藩独会稽。蓬莱住山小，星宿落簷低。旌节临诸郡，楼台瞰北齐。地繁秦望岭，民阜若耶溪。化俗饶馀事，吟诗厌旧题。只愁严召速，荣渡浙江西。",
    "author": "张宗益"
  },
  {
    "id": "95ea5cce-ac32-44e1-b21d-290307955759",
    "title": "留题楼观",
    "paragraphs": "结草终南下，云萝一迳深。人穷文始迹，谁到伯阳心。古木含天理，清风快客襟。劳车行计促，空媿负长吟。",
    "author": "薛周"
  },
  {
    "id": "1ea9de9e-33a6-483c-aeb1-e2b5628710c3",
    "title": "次唐彦猷顾亭林韵",
    "paragraphs": "烟雨三家市，黄门卜此居。著书千纸在，祠宇几椽疎。潮汐成今古，牛羊有里墟。举兵鉏逆节，风烈照无馀。",
    "author": "鲁晦之"
  },
  {
    "id": "17d2df0c-4585-428e-87c4-1a413f2ca40f",
    "title": "春晚",
    "paragraphs": "芳草莫寻游处迹，好花空认折残枝。啼鶑似怨归何速，舞蝶应怜出太迟。",
    "author": "苏敖"
  },
  {
    "id": "fb338162-e8ba-41c2-a703-872568591d76",
    "title": "鸿沟",
    "paragraphs": "置俎均牢彘，峨冠信沐猴。方矜几上肉，已堕幄中筹。海岳归三尺，衣冠閟一丘。路人犹指似，山下是鸿沟。",
    "author": "苏敖"
  },
  {
    "id": "9f38a4fb-6070-4d7b-9a6a-070a8f07be85",
    "title": "丙子仲冬紫阁寺联句",
    "paragraphs": "白石太古水，苍厓六月冰。昏明咫尺变，身世逗留增。桥与飞霞乱，人间独鸟升。风泉冷相搏，楼阁暮逾澄。反覆青冥上，跻攀赤日稜。呗音充别壑，塔影弔寒藤。仙掌挂太一，佛坛依古层。巖喧闻鬭虎，台静下饥鹰。晴槛通年雨，浓萝四面罾。日光平午见，雾气半天蒸。潭碧寒疑裂，钟清远自凝。阳陂冬聚笋，阴壁夏垂缯。有客饶佳思，高吟出远凭。雄心翻表里，远目著轩腾。岑寂来清夜，沈冥接定僧。宿猿深更杳，落木静相仍。松竹高无奈，烟岚翠不胜。甘酸收脱实，坳隩布清塍。北野才沈著，南天更勃兴。恣睢超一气，黤黮起孤鹏。并涧寒堪摘，看云重欲崩。行中向背失，呼处下高应。庭树巢金爵，樵儿弄玉绳。断香浮缺月，古像守昏灯。乳管明相照，莎髯绿自矜。深疑啸神物，㩻欲敌殽陵。俯仰孤心挠，回翔百感登。画图风动壁，诗句涕霑膺。岁月看流矢，心肠剧断絙。追攀初有象，悲愤遂相乘。故赏知无遁，遗灵若此凭。依然忍回首，愁绝下崚嶒。",
    "author": "苏舜元"
  },
  {
    "id": "78067d86-d40d-4425-a421-7a1871d80824",
    "title": "水轮联句",
    "paragraphs": "痛矣真源丧，纷纭物象来。水轮今若此，世事亦宜哉。上下车交辐，周旋斗转魁。咸渊日微堕，仙窟月初开。旁柅从为用，垂絙重亦回。枘多初不晓，机密暗相该。圃外沧浪洩，庭间霹雳摧。玉飞千仞表，缨挂九泉隈。翻覆殊难定，牵连巧自媒。建瓴今比速，抱甕此相哀。平眡曾无觉，深窥遂可猜。团团释子壁，轧轧燕王台。解见陶埏运，宁观将毂推。造端原有发，汲用始知材。本异道家意，定遭怡士咍。转圆非雅具，欹器有深灾。持满忘前监，相倾自下催。流风无以复，视此一裴回。",
    "author": "苏舜元"
  },
  {
    "id": "da9d5709-6b93-4770-b6ed-8ee0a57a4c30",
    "title": "荐福塔联句",
    "paragraphs": "踊甓皇都壮，盘基紫宙雄。山河供远目，薝户发高风。梯险三休上，轮开一气中。门当谷子午，影落陌西东。韵铎翻天籁，危觚驻夕红。侧聆悲下俗，仰面识长空。绝若神挤至，深疑壑暗通。人寰如蚁垤，身世甚秋蓬。歎息兴亡地，沈吟制作工。清思抱明月，狂欲把飞鸿。去矣登临兴，巍乎造化功。凉襟当爽垲，幽意入鸿蒙。头角峯如揖，丹青树不同。城郭回迤逦，阁殿失穹隆。可使孤怀放，胡为万恨终。何当得壮士，提取出尘笼。",
    "author": "苏舜元"
  },
  {
    "id": "0cd16c72-dad3-4e7c-8571-0731d18d45ba",
    "title": "悲二子联句",
    "paragraphs": "有客自远方，来以二子说。穆子病疾初，家事巨细缺。邻人苦其求，医师久以决。案杯小大空，布被旁午裂。馀喘尚能鼓，老愤知已结。目凄望羊泓，髭断反猬茁。忧酸系馀生，嗥嘑留永诀。语妻后日计，书策未可彻。教子勤诵读，时命不复说。吾属何流离，众人方草窃。凌子久道路，十口著羁绁。恰旅重江间，正值大饥节。既无裹饭交，疾走继粗粝。又无执饮人，及时沃枯竭。惜哉损天命，痛焉在亲绖。帝胡生尔身，世复称其杰。胸伏气万丈，肠贮怨百折。艰难汩风波，顦顇堕霜雪。久仆勤龙锺，弱女癡蹩躠。文随寒饿空，道与烟燄灭。魂兮竟何归，去矣不得别。长府岂无财，莫济医药切。太仓岂无粟，莫解腹肠热。天子圣在上，海内清欲澈。伊人胡不官，既死安得活。朝青与暮紫，神喜天不轧。昂车与怒马，门满道不绝。之子苟閒厕，斯民迺贪餮。高亢世弗亲，方严鬼所掣。敢言才足珍，宁免否来齧。思潜泪辄抽，惨旧面成耋。举目此牢落，侧身今鄙媟。箴言耳空虚，险论口㩻甈。作诗告石梁，聊以慰寒骨。",
    "author": "苏舜元"
  },
  {
    "id": "d4953d48-5f94-4e3b-9a73-6dd7fc77a72b",
    "title": "地动联句",
    "paragraphs": "大荒孟冬月，末旬高舂时。日腹昏盲伥，风口鸣呜咿。万灵困阴戚，百植嗟阳衰。浓寒有胜气，天冻无败期。六指忽摇拽，羣蹠初奔驰。丸铜落蟾吻，始异张浑仪。列宿犯天纪，预念汉志辞。民甍函鼓舞，禁堞强崩离。坐骇市声死，立怖人足踦。坦途重车偾，急传壮马敧。陵阜动抚手，砾块当扬箕。停污有乱浪，僵木无静枝。众喙不暇息，沓嶂惊欲飞。踊塔撼铎碎，安流荡舟疲。倒壶丧午漏，颠巢骇眠鸱。居人眩眸子，行客劳髑儿。南北顿儵忽，西东播戎夷。四镇一毛重，百川寸涔微。斗薮不知大，轩干主者谁。共工岂复怒，富妪安得为。宁无折轴患，顿易崩山悲。众蛰不安土，羣毛难丽皮。惊者去靡所，仆或如见挤。轰雷下檐瓦，决玉倾仓粢。双颠太室吻，四跃宸庭螭。万宇变旋室，百城如转机。念此大灾患，必由政瑕疵。胜社勇厥气，孤阳病其威。传是下乘上，亦曰尊屈卑。夫惟至静者，犹不可保之。况乃易动物，何以能自持。高者恐颠坠，下者当镇绥。天戒岂得慢，肉食宜自思。变省孽可息，损降祸可违。愿进小臣语，兼为丹扆规。伟哉聪明主，勿遗地动诗。",
    "author": "苏舜元"
  },
  {
    "id": "fa823e41-2474-48e1-870e-612a9b82cda2",
    "title": "瓦亭联句",
    "paragraphs": "阴霜策策风呼虓，羌贼胆开凶燄豪。赤胶脆折乳马健，汉野秋穟黄云高。驱先老尩伏壮黠，裹以山壑鬼莫招。烽台屹屹百丈起，但报平安摇桔槔。喜闻羸师入吾地，主将踊跃士惰骄。神锋前挥拥胜势，横阵立敌俱奔逃。不知饵牵落槛穽，一麾发伏如惊飙。重围八面鸟难度，相顾无路惟青霄。地形窄束甲刺骨，眦裂不复能相鏖。弃兵衮衮令不杀，部曲易主无纤嚣。恸哭皇天未厌祸，空同无色劲气消。狂童得志贱物命，陇上盘马为嬉遨。苍皇林间健儿妇，翦纸沥酒呼嗷嗷。将军疾趋占葬地，年年载柩争咸崤。朝廷不惜好官爵，绛蜡刻印埋蓬蒿。三公悲吟困数败，车上轻重如鸿毛。白衣壮士气塞腹，愤勇不忍羞本朝。重瞳三顾可易得，亮辈本亦生吾曹。穷居哀牢厌咄咄，岁月奔激朱颜凋。当年请行大明下，今日颓堕思南巢。阳羨溪光逗苍玉，尺半健鲫烟中跳。便欲买田学秧稻，不复与世争锱毫。奈何三世奉恩泽，肯以躯命辞枯焦。以知出处系大义，一饭四顾情如烧。贺兰磨剑河饮马，颈系此贼期崇朝。归来天下解倒挂，玉色蔼蔼宸欢饶。笔倾江河纸云雾，歎颂天业包陶姚。",
    "author": "苏舜元"
  },
  {
    "id": "c2cecf92-6e93-4f37-934f-a88b582b8d4e",
    "title": "淮上喜雨联句",
    "paragraphs": "江淮经岁旱，春暮忽然雨。乱点踰广津，散洒入原土。万物气稍苏，厉妖莫能聚。羣山洗故尘，紫翠坐可数。昏如笼纤纱，媚若隠绀缕。碧瓦南崦中，重叠出迥覩。扁舟凌空飞，白鸟入烟舞。遥林动新滋，颜色若可取。碧草弄微芳，低昂欲来语。緐声过沙头，上下讴哑橹。浓澹新画成，快惬久病愈。念此时多虞，岂得岁少阻。焦心闵疲农，虚口待香稌。县吏事凶贪，气若解缚虎。惟于纵诛敛，乃能奋怒武。青天虽云明，疑不照艰苦。此时忽霶霈，知有神物主。不然诸苍生，性命委草莽。本蹷邦岂宁，皮去毛安附。歌此告巨公，行当视前古。",
    "author": "苏舜元"
  },
  {
    "id": "3f90f8e9-9b86-4c39-a1e0-eacdb4d3eaf1",
    "title": "送梁子熙联句",
    "paragraphs": "大荣大辱，能生死人。二物不并，以挠厥真。之子病闷，肠如车轮。劳忧到母，饶寒著身。世俗卤莽，辄置莫亲。文彩华艳，伏不得伸。悽吟哀号，酸入四邻。夜计破午，若燕作秦。腹愤轧轧，胸奇陈陈。淮国晚岭，吴渠春津。去谢夙蕴，归逢故辛。雌火相丑，刮凿遯屯。驾风鞭霆，以脱凡鳞。",
    "author": "苏舜元"
  },
  {
    "id": "ba6b4d63-7c12-485d-be81-42bec7979169",
    "title": "题海昌安国寺",
    "paragraphs": "画堂三月初三日，絮扑纱窗燕拂簷。莲子数杯尝冷酒，柘枝一曲试新衫。阶临池面胜看镜，屋映花丛当下帘。谁倚南楼指新月，玉钩素手两纤纤。",
    "author": "苏舜元"
  },
  {
    "id": "523b9b90-14df-4a65-8065-41efbce4680e",
    "title": "仙都山",
    "paragraphs": "龙车凤辇入瑶天，辙迹高悬不可攀。唯有风吹鼎湖水，青莲花叶落人间。",
    "author": "苏舜元"
  },
  {
    "id": "b69034be-06e9-4e67-9388-d0f8bd4760d1",
    "title": "钓鼇石",
    "paragraphs": "未穷双佛刹，先到一渔家。山雨已残叶，溪风犹落花。汲泉沙脉动，敲火石痕斜。应是任公子，竹间曾煮茶。",
    "author": "苏舜元"
  },
  {
    "id": "e290efc4-a04a-4d1d-8ea3-ad1bdf6b3b6f",
    "title": "青州资政寄示小楷伯夷颂许昌相公以诗跋尾因作诗谢二公兼呈永兴观文相公",
    "paragraphs": "法书遥逐使车还，嘉句新从相府颁。牢落二贤天地外，风流三绝古今间。台文竞耀高逾丽，化笔交挥老更闲。不用悲吟恐飞去，岂无神物护重关。",
    "author": "苏舜元"
  },
  {
    "id": "b50f448f-5c63-4526-b845-be5444b3119b",
    "title": "句",
    "paragraphs": "断香浮缺月，古像守昏灯。",
    "author": "苏舜元"
  },
  {
    "id": "9f9b4900-0c64-42d1-8772-c9644b3aa554",
    "title": "和祖择之咏震山巖彭征君钓台",
    "paragraphs": "巖因更号震山居，台上犹存旧钓矶。一派沧浪真隠处，澄清尚可濯尘衣。",
    "author": "章友直"
  },
  {
    "id": "495280b2-24a0-4e60-aab8-53d89b97eb58",
    "title": "重建羊侯祠和王原叔句",
    "paragraphs": "大江西来遶重城，犹如丛花疋练萦。左山右阜若开避，曾是岘首当头横。江湍冲山山不动，滔滔雪浪东南倾。聩然巨势压汉境，万楚不得专雄名。四时美景千百状，登临可以摅襟灵。近麓挼蓝秋水绿，幽巖团缬春葩明。寒林萧疎四面合，夏木延袤长川青。危巅碑垫龟螭蛰，阴崖桧老蛟龙形。俯瞰洲岛相向背，风恬江面罗纹生。渔舠数百集其下，瞥然来往一叶轻。波底峥嵘沈翠影，槎头凫雁敛霜翎。天然佳致信可尚，直是丹青写不成。叔子当年乐山水，每来置酒空垆罂。贤达胜士共爱此，谓此风景魁南荆。荆人被化思不已，立祠山椒共祭牲。尔来绵亘几千载，瓦飞栋挠谁经营。守臣罕肯著脚到，遂至完固属兼并。非惮鸠工缮完葺，诚知仁政难继声。帝眷襄阳曰重镇，宜从馆阁择名卿。明公之来百城悦，壶浆竹马相欢迎。政成公休屡登览，山前车骑长晶荧。傃空寓目看不足，诗豪佚发输精诚。乃敕寮属复祠宇，仍从岭上新虚亭。岁时游憩备言咏，荆人爱之犹钜平。羊公之政公之化，异时一致当同评。两贤继美何以况，山之永兮水之清。",
    "author": "连庠"
  },
  {
    "id": "988cf5df-e963-48c9-b306-a5c1cf8ac581",
    "title": "题招提院静照堂",
    "paragraphs": "羨师遗世网，旧隠敞新堂。月白秋庭小，风清昼榻凉。倦游轻势利，归梦在沧浪。满箧朝贤句，孤云出帝乡。",
    "author": "周孟阳"
  },
  {
    "id": "b279af02-28d9-4475-ac5c-160fa1e5a37c",
    "title": "句",
    "paragraphs": "地高多与风云会，天近尝为日月邻。",
    "author": "周孟阳"
  },
  {
    "id": "3a025cfb-6b6a-4e6d-9c3a-766a8e3e453e",
    "title": "京中怀归",
    "paragraphs": "一自题名后，思归何日归。虽然著宫锦，不及无斑衣。故里桑榆晚，他乡雨雪霏。庭前停玉轸，目送鴈南归。",
    "author": "罗孟郊"
  },
  {
    "id": "789f1927-e27e-4362-99fe-10ae97eb6047",
    "title": "耆英会  其一",
    "paragraphs": "系国安危唐上宰，功成身退汉留侯。二公闲暇开高宴，九老雍容奉胜流。共接雅欢恩意洽，不矜崇贵礼容优。赏心乐事人间盛，岂谓今稀古莫俦。",
    "author": "席汝言"
  },
  {
    "id": "f5818e0a-8253-4720-9113-59956ea63409",
    "title": "耆英会  其二",
    "paragraphs": "壮岁尘埃禄事牵，老归重到旧林泉。曾无勳业书青史，偶向康宁养老年。自分杜门居陋巷，敢期序齿预公筵。更惭形秽才凉薄，不称图真接钜贤。",
    "author": "席汝言"
  },
  {
    "id": "98746bb4-635d-437d-946e-42628fd846d2",
    "title": "咏濯缨亭",
    "paragraphs": "西园胜迹名天下，唐相经营用意工。岛屿回环压湖面，楼台重复倚云空。濯缨泉洁存遗迹，促轸亭空想旧风。公暇未应无客会，春游更喜与民同。",
    "author": "程珦"
  },
  {
    "id": "61e2ef9e-ae77-45ba-bf4f-375a5b002741",
    "title": "游寿安山示二子颐颢",
    "paragraphs": "藏拙归来已十年，身心世事不相关。洛阳山水寻须遍，更有何人似我閒。",
    "author": "程珦"
  },
  {
    "id": "8de847fa-edf2-43ad-987a-3145c6ae5815",
    "title": "游紫云洞",
    "paragraphs": "同登青云梯，远访紫云洞。黄冠既前导，绛韝亦后从。幽奇素所希，险绝曾无恐。况此巖谷游，不知双舄重。摄衣叩洞户，肃若心神悚。两崖势相嵚，左右如抱拥。万木傍森罗，一水中汹湧。信哉天下奇，岂适谷间用。赏景未尽兴，向夕遽旋踵。飘然御风行，恍若游仙梦。异日期再来，退闲心更勇。",
    "author": "文彦博"
  },
  {
    "id": "0c1a9211-b33d-4ad1-83f4-ecf87d5d209d",
    "title": "寄赠华清观主大师",
    "paragraphs": "五城三洞朝真客，紫房名隶神仙籍。玉案晨飡沆瀣精，椒庭夜饮流霞液。姑山绰约冰雪容，亭亭霞外脱尘踪。飚驭狂游紫贝阁，云装醉入白银宫。想陪桂父与金母，崑蓬春赏蟠桃红。愚亦放怀随澹泊，崑芝茹术希彭朔。常秘六泥东灶丹，每求五色西山药。紫台久判浮丘袂，锦州绣岭三千里。羽驾鸾骖未载逢，经年望断函关气。",
    "author": "文彦博"
  },
  {
    "id": "301888a9-d16d-4841-ad8e-d333abe27be6",
    "title": "彭门贤守器之度支赵鼎记余生日过形善祝并惠黄石茶瓯怀素千字文一轴辄成拙诗仰答来意",
    "paragraphs": "使从徐方来，执讯如双鱼。遗我黄石器，副之怀素书。素书与黄石，得之宜在徐。或在圯桥下，或在留城墟。因物以达意，思贤而警愚。愚今所叨窃，何必承明庐。位历二府重，年登七旬馀。陋躯贲华衮，微名得虚誉。三朝被宠遇，八难惭嘉谟。瞻言西洛汭，愿继东门疏。意者赤松子，果是吾之徒。",
    "author": "文彦博"
  },
  {
    "id": "2d665645-2507-4c85-aeb0-e2a8a9163b5e",
    "title": "寄致政太傅侍中曾鲁公",
    "paragraphs": "天坛小有洞，神仙称福地。草木尽翅秀，灵寿物珍异。孑立无附枝，挺生出羣类。既不假矫揉，复不烦削治。制杖待时用，训鸠循古义。献于君子堂，达此野人意。所献虽已微，其意亦有谓。愿公稍扶持，与国同安置。匪惟布私诚，兹乃出公议。岂图一羽轻，复委千钧赐。报之以宝鑑，百练粗明致。副之以雅章，二南风格备。蔀屋天光照，陋躯华衮贲。何以称尊贶，传家为重器。何以继希声，陈诗言鄙志。",
    "author": "文彦博"
  },
  {
    "id": "11727534-4be3-4b02-b7d0-6f3790bad6c8",
    "title": "伏蒙仆射侍中贾寄示游潠上弊园归至湖上诗一章研味钦服不能自已辄成拙句仰答来贶",
    "paragraphs": "脩篁小坞潩水湄，略有亭观体甚微。陪京上宰乐幽趣，闲乘斋舫临荆扉。是时仲夏之晦日，日轮停午炎炎时。披襟岸帻意自适，林下穆若生凉飔。子猷爱竹不问主，鲁侯在泮因成诗。妍词丽句溢累幅，金壶酒墨何淋漓。公适东偏访颜陋，愚当北道承萧规。魏人思公过召伯，一言一话无所遗。畴昔篇章仅三百，至今琬琰罗珠玑。跨山飞阁常逃暑，白醪满泛黄金巵。沈李浮瓜信美矣，回船弄水曾无之。遥瞻德星方聚处，正与两两交光辉。颍川异迹冠天下，湖上胜景隣日围。鹿舆桂檝亟游览，即见零雨东山归。",
    "author": "文彦博"
  },
  {
    "id": "14220016-1f23-4b9c-b12c-356205f30114",
    "title": "送子骏朝议归阙",
    "paragraphs": "累年分领西台宪，留滞周南人共歎。蚤传文价出坤维，为有仙才生阆苑。桂籍登科既已失，兰筋飞步终难绊。两持漕节赋均平，历守藩符政宽简。圣皇继统始谋庙，哲辅官材专进善。巍巍云阙此归觐，禁严侍从须邦彦。离襟欲判重徘徊，林下相从池上杯。别后思君何处望，肩舆频上紫金台。",
    "author": "文彦博"
  },
  {
    "id": "e4f87899-9a42-47d8-b77f-93da0b9f185f",
    "title": "送干元寺`住持实大师",
    "paragraphs": "干元古道场，宛在香山阳。实师应请去，无滞于一方。飘然振镮锡，殊不事包囊。孤风尤可尚，静法固有常。真心得正住，安重如陵冈。况闻师议论，博洽而精详。和会禅与讲，若登圭峯堂。迎知向学众，汲汲趋门墙。洪钟既大叩，随宜为发扬。清伊自南来，长波极渺茫。所谓栰喻者，利济如侨梁。",
    "author": "文彦博"
  },
  {
    "id": "fb9becec-aeb7-4516-b548-8be5978136cd",
    "title": "某伏蒙宫师相公杜寄示新居诗斋沐捧读不胜铭歎某谨成拙诗一章上纪盛德粗伸谢意",
    "paragraphs": "年至即还政，贤哉近古稀。明哲冠四辅，谋猷翊万微。名遂身乃退，意确天弗违。奇节焕青简，遗法在黄扉。仁里开新第，德宇翔采翬。宴宅俭有制，丘墙高可依。雅言重金鼎，清音繁玉徽。一览近观徼，三复终研几。私橐永缄秘，蔀室增光辉。信矣贤人业，发于君子机。孤生怀绛帐，引颈咏缁衣。圣神方图任，日冀东山归。",
    "author": "文彦博"
  },
  {
    "id": "84e9a069-e6ad-43e2-839f-410978ca8a48",
    "title": "招刘伯寿秘监",
    "paragraphs": "君自山中来，熟见山中事。我亦山中人，素怀归山志。切望青牛车，细问归山计。",
    "author": "文彦博"
  },
  {
    "id": "5159ad7a-f5ac-4aa5-9242-021e2046b8df",
    "title": "题史馆兵部傅君草堂",
    "paragraphs": "羨君济上墅，胜概不可名。泉石与松竹，声影交相清。周墙数百堵，版筑皆亲营。箕尾出南极，直对茅轩明。陶庐自爱乐，蒋径堪逢迎。但恐赤松子，到此难忘情。拾却留侯伴，从吾林下行。",
    "author": "文彦博"
  },
  {
    "id": "d45f4682-cb55-49f3-a1f4-cec615711e1d",
    "title": "过燕川渡",
    "paragraphs": "燕川东北孔山西，借车直渡马头溪。农樵引路津不迷，行行引上青云梯。回头不视林木低，谷风冷冷山鸟啼。巖隈泉甘土仍肥，昔人于斯卜幽栖。春深芝术生新荑，采芝茹术希夷齐。诸公共游不知疲，长吟吐气如虹蜺。水演石上写此诗，手拭苍藓脚踏泥。冒寒履险不惮辞，勉欲继踵前贤题。",
    "author": "文彦博"
  },
  {
    "id": "16e1718c-f494-4c44-86b8-b430f2ba8d87",
    "title": "寄题密州超然台",
    "paragraphs": "莒侯之燕处，层台逾十寻。俯镇千乘国，前瞻九仙岑。勿作西州意，姑为东武吟。名教有静乐，纷华无动心。凭高肆远目，怀往散冲襟。琴觞兴不浅，风月情更深。民被袴襦惠，境绝枹鼓音。欲识超然意，鸰原赋掷金。",
    "author": "文彦博"
  },
  {
    "id": "fbce40e2-5a73-4272-8c25-d593122e8570",
    "title": "塞下曲  其一",
    "paragraphs": "老上焚庭后，昆邪右衽时。休开小月阵，罢祷拂云祠。徒觉筋竿劲，宁闻羽檄驰。祁连皆积雪，渠答夜应施。",
    "author": "文彦博"
  },
  {
    "id": "9818da87-fd45-4986-b776-929cd3dbe160",
    "title": "塞下曲  其二",
    "paragraphs": "朔漠凝寒久，穷荒气候赊。冻云藏虎谷，残雪满龙沙。地回胡风急，天高汉月斜。何人动乡思，垅上听金笳。",
    "author": "文彦博"
  },
  {
    "id": "cb250790-b6c8-4743-bf7b-07f3c8850847",
    "title": "折杨柳",
    "paragraphs": "长忆都门外，低垂拂路尘。更思南陌上，攀折赠行人。行人经岁别，杨柳逐年新。何当逢塞雁，重寄一枝春。",
    "author": "文彦博"
  },
  {
    "id": "b4dc974b-6fa3-463e-8ff0-25a360b4f73a",
    "title": "关山月",
    "paragraphs": "宕子久行役，辽西戍未还。佳人怨遥夜，清泪浥朱颜。藓晦兰闺寂，尘昏宝鑑闲。相思不相见，明月下关山。",
    "author": "文彦博"
  },
  {
    "id": "1dad08e5-2c66-47d0-9d81-982755797c85",
    "title": "采莲曲",
    "paragraphs": "江南秋色蚤，江上蚤莲芳。佳人采红萼，两桨渡横塘。翳日华芝薄，随风锦䋏长。荡舟方自乐，绿水任霑裳。",
    "author": "文彦博"
  },
  {
    "id": "8a5fa28d-3c1c-410a-be1c-243129e1b8a7",
    "title": "夜夜曲",
    "paragraphs": "明月流清汉，娟娟照洞房。微风吹败叶，飒飒下银床。尘晦流黄素，鑪销壁恶香。年年机杼妾，独怨夜何长。",
    "author": "文彦博"
  },
  {
    "id": "4d3effe3-45d7-433d-a8e7-516579b4db5c",
    "title": "长相思",
    "paragraphs": "远别苦无悰，离居常戚戚。顾慕怀所欢，徘徊弥自惜。琼蕊不可采，瑶华未堪摘。惟凭尺锦书，一寄长相忆。",
    "author": "文彦博"
  },
  {
    "id": "41a67565-1f60-46d3-97af-fbb5c90a00e4",
    "title": "阳春曲",
    "paragraphs": "颇伤金管遽，仍恨缇光促。四序若循环，百年如转轴。佳人暮不归，兰苕春又绿。空持绿绮琴，愁弄阳春曲。",
    "author": "文彦博"
  },
  {
    "id": "30ced00b-db16-4960-94c7-0af4325e0175",
    "title": "陌上桑",
    "paragraphs": "佳人名莫愁，采桑南陌头。困来淇水畔，应过上宫游。贮叶青丝笼，攀条紫桂钩。使君徒见问，五马亦迟留。",
    "author": "文彦博"
  },
  {
    "id": "6aca5cc6-b298-45ef-adc3-fe31e8a54317",
    "title": "巫山高",
    "paragraphs": "巫山高不极，高与碧穹齐。朝云常蔼蔼，暮雨复凄凄。髣髴闻珠佩，依稀认绣袿。无能留彼美，徒使梦魂迷。",
    "author": "文彦博"
  },
  {
    "id": "c47cc04a-6a19-4e48-978b-0ebf4ccc600c",
    "title": "御沟",
    "paragraphs": "远疏银派浪，深入帝王州。不为朝丹禁，何缘异众流。冷穿平乐观，清绕景阳楼。金屋严粧罢，香波苑外收。",
    "author": "文彦博"
  },
  {
    "id": "ccaf60ac-0f9c-432f-a73d-8ae449cb7cf7",
    "title": "荷花",
    "paragraphs": "翠羽亭亭盖，微障越鄂君。锦书何日寄，绣被几时薰。步稳非因学，丝轻未见棼。唯愁容易散，尽作楚天云。",
    "author": "文彦博"
  },
  {
    "id": "4a8798ba-061a-400a-aa93-7311298ed821",
    "title": "读汉史  其一",
    "paragraphs": "汉室言中圮，咸京欲伴芜。髹墀倾馺娑，齯齿笑诸于。未暇平青犊，旋闻奉赤符。货泉诚妄改，天命本难渝。",
    "author": "文彦博"
  },
  {
    "id": "a69b5556-9666-4b38-862f-a882c4c6a02c",
    "title": "读汉史  其二",
    "paragraphs": "久吏皆黄发，频年困赤眉。忽逢司隶属，重覩汉官仪。讴咏皆欣合，民灵共乐推。区区蹇嚣辈，犹不悟天时。",
    "author": "文彦博"
  },
  {
    "id": "a519bb78-344f-4266-9ee2-cc8446a4184e",
    "title": "西晋",
    "paragraphs": "马圉言虽验，凫毛事亦奇。紫微才遍植，白刃已交驰。星麦应无酒，私蛙尚有糜。铜驼休反袂，何救黍离离。",
    "author": "文彦博"
  },
  {
    "id": "143d56a6-a734-4e27-84c5-978c445769a5",
    "title": "玉阶树",
    "paragraphs": "亭亭依玉砌，鬰鬰尽琼枝。璧月夜虽照，金风秋更吹。陈宫唯是唱，汉殿只应悲。似有君轩恋，岁寒终不移。",
    "author": "文彦博"
  },
  {
    "id": "82adfd18-5df4-4b84-ad01-8fa2b4d745d3",
    "title": "无题",
    "paragraphs": "西陵何限栢，一一胜瑶华。几纵青丝骑，多逢油壁车。香囊犹未致，春带已成赊。莫作云间月，愿亲梁上霞。",
    "author": "文彦博"
  },
  {
    "id": "c235aacb-ff3f-47c4-83ae-3e86d75882f1",
    "title": "赠市隐者",
    "paragraphs": "縠帔绛绡头，墙东隐侩牛。闲门甘肮脏，薄俗重伊优。有頍宁须拂，无资可用游。故人虽茜斾，那复问前驺。",
    "author": "文彦博"
  },
  {
    "id": "5418d356-07e0-41bc-adf2-6587ee186dfb",
    "title": "山中隐者",
    "paragraphs": "尘中久绝迹，谷口自忘机。草桥凌晨出，柴车向夕归。磴泉濡蕙带，迳竹败荷衣。借问何为者，山中尝采薇。",
    "author": "文彦博"
  },
  {
    "id": "2818a580-f410-4df0-9e37-73f9cb0bcf18",
    "title": "偶作示同志",
    "paragraphs": "隐几清吟久，投瓢浩欢频。如何爵举日，犹是传还人。胶葛终当戾，洿涂偶未伸。若嫌家监傲，殊不厚田仁。",
    "author": "文彦博"
  },
  {
    "id": "905fe036-8108-4dce-a988-126a9af278ab",
    "title": "夜思",
    "paragraphs": "明河秋耿耿，小阁夜愔愔。鲁酒不成醉，洛生唯是吟。簟凉初卷玉，罏暖乍薰金。默坐终无寐，西窗月影沉。",
    "author": "文彦博"
  },
  {
    "id": "25e22831-9173-4f91-a952-abfe1c96f7d7",
    "title": "华月",
    "paragraphs": "皎皎新秋月，分明照洞房。几人千里别，今夜九回肠。皓彩穿珠幌，澄辉上璧珰。画楼兼绣户，浑是可怜光。",
    "author": "文彦博"
  },
  {
    "id": "419800cf-ab73-404e-8f6d-c9c22706f6d6",
    "title": "闲斋偶作",
    "paragraphs": "鼓吹尽私蛙，蓬蒿蒋径斜。梧高唯待凤，柳密只容鸦。度暑巾裁縠，迎凉帐卷纱。茂陵无奈渴，犹有镇心瓜。",
    "author": "文彦博"
  },
  {
    "id": "ce4eb148-e16e-4d9b-968e-ee6ce87ff79d",
    "title": "咏筝",
    "paragraphs": "别院秋仍静，高堂夜更闲。繁丝移宝柱，数曲奏阳关。好荐琼筵上，长亲黼座间。野王虽后出，无复谢东山。",
    "author": "文彦博"
  },
  {
    "id": "41890f53-699f-453f-a6b8-b54afb9756f8",
    "title": "对雪",
    "paragraphs": "同云方霭霭，琼屑已瀌瀌。陌逈皆连璐，台高尽结瑶。羽樽深酌桂，砀壁暖涂椒。谁念牛衣客，袁扉困一瓢。",
    "author": "文彦博"
  },
  {
    "id": "69eb9c22-1ca2-41be-be28-c1a4fb22ccbd",
    "title": "旭日",
    "paragraphs": "乍出扶桑海，如轮隐半规。未晞槃上露，已侧槛中葵。赫奕晨霞映，空蒙晓雾披。君看可怜处，偏在照梁时。",
    "author": "文彦博"
  },
  {
    "id": "d4e2372d-918f-4e8a-80c5-952247feb9e6",
    "title": "秋望",
    "paragraphs": "远目仍秋望，依依江上风。烟涛寒飐白，霜叶乱翻红。列岫晴霞外，遵鸿晚照中。覊怀同屈宋，倚立恨无穷。",
    "author": "文彦博"
  },
  {
    "id": "efad4b0a-6121-405b-8c06-68e81e31f35d",
    "title": "咏苔",
    "paragraphs": "緜緜上钓矶，漠漠拥闲扉。石面风梳发，垣根雨濯衣。不将凡卉杂，还与俗尘违。谢砌曾成咏，深严近紫微。",
    "author": "文彦博"
  },
  {
    "id": "918a2c6d-59dd-4e32-bf41-a09fa04bb70e",
    "title": "咏柳",
    "paragraphs": "带缓何曾绾，眉长未见愁。青青缘御路，鬰鬰映金沟。乱絮凌空荡，繁丝逐吹流。传闻隋水上，千树拥迷楼。",
    "author": "文彦博"
  },
  {
    "id": "74fd03e0-2468-4bfe-8bc6-d64117d5b535",
    "title": "玉梁",
    "paragraphs": "玉梁千丈驾澄流，曾与羣仙烂熳游。丹桂扶疎应近月，紫苔漫没几经秋。蒙蒙五里皆金雾，岌岌三休是宝楼。此地回骖时一望，世间尘上尽蜉蝣。",
    "author": "文彦博"
  },
  {
    "id": "816a2c6c-37d3-4191-aec3-f5f4c7b2be36",
    "title": "幽兰",
    "paragraphs": "燕姞梦魂唯是见，谢家庭户本来多。好将绿叶亲芳穗，莫把清芬借败荷。避世已为骚客佩，绕梁还入郢人歌。虽然九畹能香国，不奈三秋鹈鴂何。",
    "author": "文彦博"
  },
  {
    "id": "93abebf2-a43b-4cfe-ad51-2f0a4dda6da9",
    "title": "寄友人包兼济拯",
    "paragraphs": "缔交何止号如龙，发箧畴年绛帐同。方领聚游多雅致，幅巾嘉论有清风。名高阙里二三子，学继台城百六公。别后愈知琨气大，可能持久在江东。",
    "author": "文彦博"
  },
  {
    "id": "350fa085-31c7-4b58-a664-cf110e9f781b",
    "title": "公子",
    "paragraphs": "甲第峨峨爵观前，对回微岸鵕鸃冠。锦鞯飞鞚丹砂埒，蜜炬流膏紫玉槃。狐尾单衣常裛麝，虎头双绶镇薰兰。闲驰便面章台陌，里巷儿童逐弹丸。",
    "author": "文彦博"
  },
  {
    "id": "c0c65496-dce0-4d6b-b5cc-2d6087a6567b",
    "title": "寓怀",
    "paragraphs": "高楼闲背夕阳登，渺渺长怀不自胜。锦瑟有时闻北渚，钿车何日到西陵。地寒萱草犹难种，天远瑶华岂易凭。多谢苏门清啸客，了无尘事染壶冰。",
    "author": "文彦博"
  },
  {
    "id": "c5ded401-8cbc-4d18-b509-1d963227a5b6",
    "title": "时兴",
    "paragraphs": "纶巾短袖迎凉服，茧犊笨车乘兴游。岂谓烟霞生旷达，只缘尘土倦伊优。更无倾盖将谁共，纵有吹彫不我留。曾达酒垆惟独醉，幰前犹恨欠三驺。",
    "author": "文彦博"
  },
  {
    "id": "3420b9b2-d3f6-4abe-a709-ddc7a49b5af0",
    "title": "暑中书事",
    "paragraphs": "薰飚猎猎度融纱，赫日流金树影斜。寝簟冷便铺薤叶，门裾轻爱曳橦华。仙槃想挹三危露，灵汉思乘八月槎。雪散冰丸犹长物，镇心堪笑茂陵瓜。",
    "author": "文彦博"
  },
  {
    "id": "5500ab8e-4e25-461a-9972-ecaa78996d47",
    "title": "初曙",
    "paragraphs": "汉宫金掌露淋漓，椒殿装梅欲罢时。宿霭空蒙昏绣桷，晓暾依约上文㮰。九苑威凤犹栖阁，三匝惊乌尚绕枝。玉女窗虚莲烛谢，西南金魄隐残规。",
    "author": "文彦博"
  },
  {
    "id": "135d55cc-dc05-4c2c-9bcb-6c07b417c908",
    "title": "和人留题华清宫温泉",
    "paragraphs": "玉唾神游接汉京，朝元金碧照天明。香波浅鬭龙原润，炎液深涵雁甃清。狎猎乱光浮藻井，穹隆长影浸彫楹。圣皇勤俭无西豫，辇路经春烟草平。",
    "author": "文彦博"
  },
  {
    "id": "d4f4e8dc-310c-4d64-bb28-7fa76c8511f4",
    "title": "秋风吟",
    "paragraphs": "猎遍兰丛与桂枝，巢居未必有先期。灵台十仞乌随转，阿阁三重凤岂知。度柳暗催蝉嘒嘒，出云高送雁离离。汉宫玉树知何限，争忍重吟画扇诗。",
    "author": "文彦博"
  },
  {
    "id": "49e3f68d-5ac2-4b7b-9321-7cc18317d3fb",
    "title": "阅史有感",
    "paragraphs": "缥帙青箱次第开，慨然英气转难裁。莫言美事俱长往，须有清风属后来。弹铗始知皆琐旅，枕戈方信是雄才。平生自况真非薄，只是休容楚鸩媒。",
    "author": "文彦博"
  },
  {
    "id": "40779fdf-f9c6-4a2b-b795-0b19c7ade4b9",
    "title": "诏开礼闱偶作呈诸友",
    "paragraphs": "星弧首闢羣英彀，天毕初张众目罗。汉傅仍闻求泛驾，周明何止育菁莪。碧纱已有蓬山籍，绿李将分桂殿科。全伏阿香推毂力，九门三月化陶梭。",
    "author": "文彦博"
  },
  {
    "id": "321d96b7-4536-466f-8529-27fedca4a611",
    "title": "省试蒲车诗",
    "paragraphs": "汉祀精禋洁，云亭禅礼殊。金泥伸秘检，车毂尚编蒲。越席侔前制，文茵愧后涂。软轮同致美，规地用难符。翠幰芳蕤集，华芝秀彩敷。升中仪矩盛，备物壮皇图。",
    "author": "文彦博"
  },
  {
    "id": "3e1cb2ae-ff71-48fc-8924-92ab014eb4b7",
    "title": "天圣五年春省试献羔开冰",
    "paragraphs": "国重司寒祭，羔羊献礼陈。开冰遵旧典，荐庙属昌辰。肥羜方登俎，清壶冀飨神。虫疑非蚤夏，狐听异先春。凿凿凝光莹，峨峨发彩新。何当比鱼上，从此出迷津。",
    "author": "文彦博"
  },
  {
    "id": "aa64f6df-1b5b-4621-b82a-49919a3088f2",
    "title": "元日作",
    "paragraphs": "万寿称觞日，天光肇祚辰。新阳方改故，暖律已升春。桃梗分朱户，椒花献紫宸。子舆方养浩，何必造盘辛。",
    "author": "文彦博"
  },
  {
    "id": "5dbf3c30-5e87-4b3d-b848-187a555cf4a4",
    "title": "春日偶作",
    "paragraphs": "借问此何时，南园蝶又飞。杏梁栖紫燕，麦垅覆惊翬。榆荚深堆砌，杨花乱扑衣。洛吟经永日，还似舞雩归。",
    "author": "文彦博"
  },
  {
    "id": "db1e7f8f-3c45-4d31-b3fc-36fc686ced9a",
    "title": "梅花",
    "paragraphs": "洛涘幽居植，江南驿使传。一阳初应候，万木独为先。素萼凌繁雪，清香袭淡烟。欲知佳丽处，汉殿晓粧妍。",
    "author": "文彦博"
  },
  {
    "id": "cbbd8480-517c-4f93-af6f-26dc38f4415c",
    "title": "元巳阻雨",
    "paragraphs": "林花脉脉怯朝烟，雨隔兰庭曲水筵。欲买春花无定价，东风撩乱掷榆钱。",
    "author": "文彦博"
  },
  {
    "id": "6311ccaf-7d98-4a6a-99fa-c1f56d7e1e55",
    "title": "和友人春日即事",
    "paragraphs": "小院闲扃煦日长，静探琅简事虚皇。依依柳荫银塘暗，习习风穿玳押凉。碧合暮云连础润，绿攀奇树透怀香。蒙山近得脩真诀，辟谷常飡太乙粮。",
    "author": "文彦博"
  },
  {
    "id": "7165da00-bbb5-48a7-8c88-0e188c269dba",
    "title": "酬金华山人春日见寄之什",
    "paragraphs": "漠漠鲜云习习风，谷莺娇啭小园中。谢塘初长如裀草，湘渚难留避弋鸿。轻雨落花红扑地，惹烟垂柳绿萦空。寻芳好伴高阳侣，深忆东山采药公。",
    "author": "文彦博"
  },
  {
    "id": "74a5207e-6b8a-43bb-8b07-c527eb2b387f",
    "title": "和友人春日即事",
    "paragraphs": "青阁登临恨已多，可堪兰景又妍和。书囊阅尽应成癖，诗思狂来恐是魔。玉树芬芳连雾縠，珠栊隐映隔云萝。鹴裘贳得杨昌酒，度日无悰倚瑟歌。",
    "author": "文彦博"
  },
  {
    "id": "e6c75cd6-108d-4cef-b157-46c17c83368d",
    "title": "郡斋春日书怀",
    "paragraphs": "煦日亭亭昼渐长，烟藏幽砌蕙兰香。纤垂谢监园中柳，嫩折罗敷陌上桑。出谷晓莺迁绮树，入簷风燕语雕梁。瑶华欲寄岭头信，心逐白云归帝乡。",
    "author": "文彦博"
  },
  {
    "id": "b5d7f1fd-7bdb-41f6-8f9d-426e0613785d",
    "title": "长平怀古",
    "paragraphs": "此子徒能读父书，兵降始信蔺相如。却令后代承家者，每到长平戒覆车。",
    "author": "文彦博"
  },
  {
    "id": "f3d09a36-17b4-4790-ae77-5c63fef81856",
    "title": "题筹笔驿",
    "paragraphs": "卧龙才起扶衰世，料敌谋攻后出师。帏幄既持先圣术，肯来山驿旋沉思。",
    "author": "文彦博"
  },
  {
    "id": "76921315-af9d-407b-9b9c-30ef34cd5397",
    "title": "题韩溪诗  其一",
    "paragraphs": "韩信未遭面主顾，萧何亲至此中追。君王有意争天下，不得斯人未可知。",
    "author": "文彦博"
  },
  {
    "id": "eae6f103-fa1c-4e29-bc20-67f0cf3586e9",
    "title": "题韩溪诗  其二",
    "paragraphs": "平日渔樵皆病涉，当年将相尽成功。淮阴未济酂侯识，留得雄才归汉中。",
    "author": "文彦博"
  },
  {
    "id": "ded493a2-3919-4291-97dd-9eda7e9d78a2",
    "title": "题韩溪诗  其三",
    "paragraphs": "水滨山曲蹔盘桓，盛事临风一据鞍。莫讶史君频歎咏，古来君相受知难。",
    "author": "文彦博"
  },
  {
    "id": "84690a89-3b8d-4c8d-aa5d-78db87b83cad",
    "title": "题韩溪诗  其四",
    "paragraphs": "途中胜迹尽留题，独有韩溪未有诗。直把芜词重叠咏，只图流播路人知。",
    "author": "文彦博"
  },
  {
    "id": "cc72aa95-044e-4a81-b9f6-193d2a647d96",
    "title": "绿绮",
    "paragraphs": "楚舞休飞鹤，燕歌罢绕梁。高堂横绿绮，上客奏明光。秋月华池净，春风蕙草香。还卭有辞赋，仙凤正求皇。",
    "author": "文彦博"
  },
  {
    "id": "d62febcd-b283-4d0d-b8df-80a0fc40cbee",
    "title": "蘅臯",
    "paragraphs": "蘅薄频牵望，阳林久驻镳。香囊徒叩叩，云月自苕苕。翠佩传情密，曾波讬意遥。翩鸿渐高逝，翻恨隔神霄。",
    "author": "文彦博"
  },
  {
    "id": "e21d97e1-3485-47e3-9cf4-91e6424f1248",
    "title": "深院",
    "paragraphs": "杨柳亭台暮，梨花院落深。玉池波湛湛，珠幌影沈沈。远思随庄蝶，春怀怯雍琴。萱苏不蠲忿，拥鼻独清吟。",
    "author": "文彦博"
  },
  {
    "id": "e9c2e4aa-0ca4-46c1-99c2-07fb1a0b4f98",
    "title": "春晓",
    "paragraphs": "宿霭藏飞观，晨霞幌绣甍。锦帏人未起，珠树鹊先惊。炉暖香初烬，窗幽烛尚明。更开花上露，粧泪鬭盈盈。",
    "author": "文彦博"
  },
  {
    "id": "ed726b7e-3a48-4c68-8a3c-d0270e30f396",
    "title": "芳草",
    "paragraphs": "绮节初抽翠，金塘久讬根。何堪混萧艾，自合比兰荪。碧映龙池水，青迷楚泽魂。年年增恨处，长信与长门。",
    "author": "文彦博"
  },
  {
    "id": "8d176486-e7c1-4167-8fb4-97aa60e2dee3",
    "title": "公子",
    "paragraphs": "朝罢章台陌，追随紫燕光。鴈陂冠绿帻，洛浦授明珰。下士营三窟，名姬号四香。十千沽斗酒，结客少年场。",
    "author": "文彦博"
  },
  {
    "id": "d80598d9-a0bb-41c9-91db-9d578edcd0e0",
    "title": "井上桐",
    "paragraphs": "擢干殊琼巘，讬根非峄阳。发华临玉甃，倒影覆银牀。方待高朋集，宁容众鸟翔。尾焦期入爨，谁识蔡中郎。",
    "author": "文彦博"
  },
  {
    "id": "e07bb5d3-7818-46d2-b41b-3eccc18ae0b6",
    "title": "柳絮",
    "paragraphs": "拂地高阳翠影浓，杨花断续蔽香红。密和微雨粘沙坂，乱逐轻风透绮笼。漆圃旋惊飞蝶梦，玉庭频拟散盐空。青门一望依依处，千里金堤二月中。",
    "author": "文彦博"
  },
  {
    "id": "4880a9c9-d9b0-4865-af9e-7e3f41315089",
    "title": "宫词  其一",
    "paragraphs": "金屋无人夜未央，独吟团扇倚椒房。辟寒犹待君王意，鹤燄荧煌龙漏长。",
    "author": "文彦博"
  },
  {
    "id": "e2623869-3980-48d3-b1f0-77ce1a1b820a",
    "title": "宫词  其二",
    "paragraphs": "体轻全不胜鸾钗，常羨同心上苑梅。翠辇未来珠箔卷，漆盘犹贮夜明苔。",
    "author": "文彦博"
  },
  {
    "id": "541767a0-6b41-4725-bc59-a16a8f62bc95",
    "title": "登江楼",
    "paragraphs": "飞观接江干，乘闲独凭栏。鲜云横列岫，芳草蔽遥滩。梅笛吹渔浦，荃桡泛鹭湍。登临谢康乐，寄远折瑶兰。",
    "author": "文彦博"
  },
  {
    "id": "489b4bb4-1a7a-4b2b-84a3-97ea8a3f247a",
    "title": "春游",
    "paragraphs": "紫燕动光辉，春游鴈鹜陂。鹤天方烂熳，鸿盖任追随。促席开瑶瑟，当歌泛羽巵。言归将薄暮，不羨习家池。",
    "author": "文彦博"
  },
  {
    "id": "281a595f-22e5-4bd2-819f-ee509c2af620",
    "title": "夜讌",
    "paragraphs": "清夜开良讌，金缾泛羽觞。蕙肴芬洁俎，兰焰耿华堂。妙舞流风雪，妍歌绕栋梁。西园堪赏玩，明月照银塘。",
    "author": "文彦博"
  },
  {
    "id": "2c16176a-3f1f-425c-94ac-773c14d625bb",
    "title": "从军行",
    "paragraphs": "汗马出长城，横行十万兵。晨驱左贤阵，夕掩亚夫营。雪压龙沙白，云遮瀚海平。燕山纪功后，麟阁耀鸿名。",
    "author": "文彦博"
  },
  {
    "id": "d7544ba2-1332-491e-a6d4-b25f4b4c72b2",
    "title": "侠少行",
    "paragraphs": "锦带佩吴钩，翩翩跃紫骝。垂鞭度永埒，挟弹过长楸。平乐十千酒，南城百尺楼。荆娥拂双袖，日夕又迟留。",
    "author": "文彦博"
  },
  {
    "id": "31667bf5-fae8-4c8c-99ab-4557b94d9acd",
    "title": "桃花",
    "paragraphs": "雨过新含灼灼华，烟笼芳树势交加。狂飞粉蝶穿朱槛，巧啭流莺傍碧纱。露井细香飘烈麝，霜林浓艳散馀霞。啮毫更近成阴处，似入仙源一迳斜。",
    "author": "文彦博"
  },
  {
    "id": "e7aa87b6-c2d4-4e5f-b2da-909e3616ad18",
    "title": "早夏言怀",
    "paragraphs": "碧槛初荣槿，芳园已莠葽。翠岑应解鹿，高树欲鸣蜩。霞绮笼飞观，云峯映琐寮。霜纨徒比月，仙驭好凌飚。寒水沉朱李，新吟寄绿蕉。药房清气爽，荃壁冷香消。玉沼贺荷嫩，兰禳乳燕娇。薄帷安画石，幽径采神虈。每欲求飞雪，常思造结瑶。浩歌频倚瑟，长袖几炊彫。静对黄梅雨，闲吹紫玉箫。砌榴红烂熳，窗岫碧岧峣。袁趾疏还往，颜居正寂寥。且倾光禄酒，莫发采菱谣。",
    "author": "文彦博"
  },
  {
    "id": "46bdc367-445d-4b00-8fa1-034479a2e08e",
    "title": "秋夕偶怀",
    "paragraphs": "小槛风惊叶，幽庭露泫柯。芳尘千里远，幽恨九回多。萤影穿帘押，蛩声出砌莎。寸心无以写，愬月但长歌。",
    "author": "文彦博"
  },
  {
    "id": "1c20e1dd-3244-4803-92d0-81d73203f074",
    "title": "秋夕偶作",
    "paragraphs": "独诵潘郎秋兴赋，闲吟谢守怨情诗。风摇红树啼螀急，月照绿窗清漏迟。",
    "author": "文彦博"
  },
  {
    "id": "178f0a8f-463b-4cb7-aada-368179f01a3b",
    "title": "秋夜闻笛",
    "paragraphs": "秋宵万籁沉，羌笛似龙吟。向秀忽思旧，马融方好音。细声寒入牖，残韵半和砧。莫奏梅花曲，旅人情更深。",
    "author": "文彦博"
  },
  {
    "id": "8f115ba5-e577-4079-913b-7e6741bb9479",
    "title": "古寺清秋日  其一",
    "paragraphs": "古寺清秋日，微凉宝殿中。玉题高纳月，金铎碎摇风。翠藓缘阶碧，幽兰裛露红。闲听连叶漏，吟对惠休公。",
    "author": "文彦博"
  },
  {
    "id": "d5534396-d63e-4bb6-988d-522094b427e1",
    "title": "古寺清秋日  其二",
    "paragraphs": "古寺清秋日，幽闲景倍殊。晚云遮鹫岭，新月照虾须。玉露霑篱菊，金风落井梧。武泥求泛驾，张翰莫思鲈。",
    "author": "文彦博"
  },
  {
    "id": "1dcb1052-756d-4311-9790-1c0806425986",
    "title": "古寺清秋日  其三",
    "paragraphs": "古寺清秋日，登楼拥鼻吟。微凉生柰苑，轻吹动香林。窗外萤飞火，篱边菊散金。静弹流水曲，何处有知音。",
    "author": "文彦博"
  },
  {
    "id": "6dd810fa-67d9-4d85-82e7-bd6bc1495948",
    "title": "古寺清秋日  其四",
    "paragraphs": "古寺清秋日，潘郎兴倍长。院闲披鹤氅，人静掩鹰房。密树惊晨鹊，幽轩耿夜螀。班姬应咏扇，通夕恨昭阳。",
    "author": "文彦博"
  },
  {
    "id": "d363ebd1-f447-4b4c-84b4-51f24a7db4c3",
    "title": "古寺清秋日  其五",
    "paragraphs": "古寺清秋日，含毫凭小楼。雨微滋石藓，烟淡落霜楸。紫燕休巢幙，苍鹰已下韝。闲倾浮蚁酎，时典鹔鹴裘。",
    "author": "文彦博"
  },
  {
    "id": "dea7422e-0513-45e0-a5db-500d69171021",
    "title": "重阳前五日探菊",
    "paragraphs": "比到重阳犹五日，露披金菊满东篱。莫言预赏非真赏，大抵先时胜后时。密蕊不容羣蝶采，清香未许众人知。幕中婉画应多暇，来伴渊明把酒巵。",
    "author": "文彦博"
  },
  {
    "id": "f00ae30c-693c-4ec7-9f40-44e75cf62842",
    "title": "重阳前两日登楼望月",
    "paragraphs": "宝刹翬飞切紫霄，况莲开士木绵袍。黄昏尚倚危楼望，反照南荣呗梵高。",
    "author": "文彦博"
  },
  {
    "id": "2bf1c37d-c7a3-4a26-9781-da7309135258",
    "title": "翫月吟寄友人  其一",
    "paragraphs": "桂魄腾车朱户深，琐寮珠箔夜沉沉。慵听北里吹竽燕，闲倚南楼拥鼻吟。玉宇暗销红烛影，银床斜转碧桐阴。金缾剩贮程乡酒，留待龙交满满斟。",
    "author": "文彦博"
  },
  {
    "id": "08d848e8-da0a-413f-9657-b959ff3bdb11",
    "title": "翫月吟寄友人  其二",
    "paragraphs": "薄宦覊尘事，劳生困夏畦。偶来游日观，更喜蹑云梯。便拟纫兰佩，相招隐竹谿。回看广津路，欲问转多迷。",
    "author": "文彦博"
  },
  {
    "id": "cddfe487-c2f5-4461-9760-92bff0bbe228",
    "title": "翫月吟寄友人  其三",
    "paragraphs": "闻道频挥霹雳手，定知不费琰之才。且投丹笔携诗笔，来就花间把一杯。",
    "author": "文彦博"
  },
  {
    "id": "41c024b4-f887-43bd-b1e6-b36cfbedfe1f",
    "title": "游仙咏",
    "paragraphs": "十二瑶楼切绛云，醉游崑阆碧桃春。烟藏玉树栖鸾稳，露浥芝田唳鹤频。闲访五城骑白鹿，静寻三洞驾黄麟。紫房求看登真录，说是明晨第一人。",
    "author": "文彦博"
  },
  {
    "id": "07d184eb-7649-4b1b-885e-bd24699dca38",
    "title": "送胡秀才归绛台",
    "paragraphs": "飘飘词赋已还卭，法牖推贤继祖风。缓颊且惊仪舌在，只轮休歎阮途穷。伫观振翼迁乔木，忍学栖衡嗜晚菘。楚宝定须三献遇，肯教烦岁泣如虹。",
    "author": "文彦博"
  },
  {
    "id": "cdaba908-9e54-491b-966e-5692dba4095a",
    "title": "赠孙庄秀才",
    "paragraphs": "丽藻遒文绝比肩，买符新自帝州迁。四溟浪阔鹍须化，三岛路长鸾暂闲。桂玉擅名将继却，箪瓢乐道且晞颜。前春定奋冲天翼，休抱如虹泣楚山。",
    "author": "文彦博"
  },
  {
    "id": "c75c33e7-980d-4cfe-a433-60f77f789e07",
    "title": "送郭屯田牧涪陵",
    "paragraphs": "涪陵古群接青台，巴俗频思叔度来。鱼竹乍分天顾息，星轺初动隼旟开。一麾暂辍含香职，双笔犹淹视草才。伫听陜棠民颂洽，紫泥对诏下蓬莱。",
    "author": "文彦博"
  },
  {
    "id": "3a3537d6-bd02-46e4-ae94-be96a21adccb",
    "title": "和张峣秀才勉弟之什",
    "paragraphs": "棣萼联华继昔贤，素园游想已多年。方观薮凤翱千仞，将见牀鸾上九天。宽诏已闻求泛驾，盛时休忆赋归田。来春定中穿杨箭，好约抽毫玉陛前。",
    "author": "文彦博"
  },
  {
    "id": "c4c59dec-3f3e-4290-a473-19186183f406",
    "title": "送昌黎先生归秦亭",
    "paragraphs": "独驾轻鸿返故园，冠霞曾醉锦江烟。五图金记何年授，九籥丹经几处传。晓别阆州飞玉斝，暮登秦岭挹红泉。椒庭他日重相见，应许壶中看列仙。",
    "author": "文彦博"
  },
  {
    "id": "091634f0-acb7-4a3e-9a43-d52e44d68bfb",
    "title": "送果州李推官赴阙",
    "paragraphs": "德满椒兰学满籝，升堂鸿藻继云卿。舜庠蚤中巍峨选，俭府还驰酝借名。捧诏定趋文石陛，扬鞭将度洛阳城。麟台马署期高步，闲绎芸籤听苑莺。",
    "author": "文彦博"
  },
  {
    "id": "686f34a6-0809-4102-a6f2-5a91bd9a03f0",
    "title": "送友人",
    "paragraphs": "携手北梁道，送君南浦春。斜阳沉璧彩，流水濯缨尘。郢酒频扬觯，燕歌旋怆神。瑶华如可折，堪寄陇头人。",
    "author": "文彦博"
  },
  {
    "id": "cf07d26b-e0ad-4c02-b674-a5222603b85e",
    "title": "送浦上人游川",
    "paragraphs": "火宅清凉廕慧云，海潮芳论更难伦。鹰房暂锁巴山下，虎锡还飞锦水滨。贝叶文皆收缥帙，林兰衣不染红尘。亭臯欲别偏多感，缘是双林社里人。",
    "author": "文彦博"
  },
  {
    "id": "422273ac-ee48-440f-bddb-f3767b732779",
    "title": "登通山阁有怀寄呈同人",
    "paragraphs": "小阁登临春暮时，绮栏飞闼映游丝。莺喧曲槛韩冯树，藓晦幽庭贡禹綦。闲对碧云吟桂水，狂思长袂宿兰池。徘徊望断江边客，采得瑶华寄与谁。",
    "author": "文彦博"
  },
  {
    "id": "0d0f2a34-112b-4ba9-87d3-b08a58e8b2b4",
    "title": "送刘推官归冶源栖真馆",
    "paragraphs": "高情乐幽趣，遂与尘事违。巖谷久潜照，鱼鸟知忘机。方邀栗里会，却指冶源归。借问归何遽，山中芝术肥。",
    "author": "文彦博"
  },
  {
    "id": "fb14d9af-b274-4931-9c64-1a8b0e1083ef",
    "title": "送福州通判陈铸殿丞",
    "paragraphs": "泽宫登甲第，殿省滞时英。闽国题舆贵，稽山昼锦荣。轶才犹绊骥，美俗仰诚衡。寿母平返喜，迎知讼牒清。",
    "author": "文彦博"
  },
  {
    "id": "0a902e96-eadb-4575-9e90-503a15df11e6",
    "title": "赠会稽尊师",
    "paragraphs": "藐姑容化三阴馆，勾漏砂封六乙泥。五练夜穷苍玉几，七明晨采碧云梯。冠霞高挹浮丘袂，握髓深藏鬼谷谿。如有西山驻灵药，何妨相赠一刀圭。",
    "author": "文彦博"
  },
  {
    "id": "7af1bf74-db53-470e-9def-5f6367535fd7",
    "title": "赠自然表白大师  其一",
    "paragraphs": "千仞清溪绝世纷，先生高卧白云根。近来名系丹台籍，多向蒙山见羨门。",
    "author": "文彦博"
  },
  {
    "id": "8c7d257a-82a7-4fa4-af38-3e8399fbe32c",
    "title": "赠自然表白大师  其二",
    "paragraphs": "紫府仙人每驭飇，朝游三岛暮三茅。他年内史功成后，愿结山阴世外交。",
    "author": "文彦博"
  },
  {
    "id": "e98af989-7511-4d33-baf8-36dba6ee2394",
    "title": "赠自然表白大师  其三",
    "paragraphs": "常感真公传隐诀，每言凡骨是仙材。他时载挹浮丘袂，直在崑峯十二台。",
    "author": "文彦博"
  },
  {
    "id": "91da3190-7e4a-49c8-bc24-35f1f1230e56",
    "title": "某天圣四年叨充乡赋明道二年夏假副车于本郡今年夏忝外计于本道寔嗣世职八月行部率遵故常乡老懽迎邀留累日徘徊旧地追惟畴曩因成拙诗二章题于行署",
    "paragraphs": "不才惟侍高门庆，奕世皆为外计臣。乡老相逢频教我，尽忠思孝报君亲。昔年乡赋议兴贤，曾接诸君砚席间。屈指岁华逾一纪，锦衣怀绶过稽山。",
    "author": "文彦博"
  },
  {
    "id": "c71dc5fd-9126-4141-82c1-65587631b23b",
    "title": "送益利路承受梁供奉回京",
    "paragraphs": "二星同入蜀，三岁复还台。秋晚华轩去，江滨祖席开。归途虽日远，别酒任山颓。思渥迎知厚，当朝重使才。",
    "author": "文彦博"
  },
  {
    "id": "93c2de17-0146-47d3-a758-c730ad484653",
    "title": "雷简夫自辰溪还除国子博士盐铁判官以书见谢并寄杜鹃鸟一只偶成二章答之  其一",
    "paragraphs": "学省新开用退之，阳城司业定相知。休思杜曲仙乡隐，好献元和圣德诗。三部共推盐铁论，五溪曾制虎貔师。济源处士功成后，始信书生善出奇。",
    "author": "文彦博"
  },
  {
    "id": "11d33b2d-8b31-4811-895d-332b1a175762",
    "title": "雷简夫自辰溪还除国子博士盐铁判官以书见谢并寄杜鹃鸟一只偶成二章答之  其二",
    "paragraphs": "山人远寄杜鹃禽，因寄山禽遂寄心。应谓不如归去好，高飞却入旧云休。",
    "author": "文彦博"
  },
  {
    "id": "c79976b6-184a-45ee-ad82-982368e170cb",
    "title": "送中舍蒲君致政西归",
    "paragraphs": "阆苑当年砚席同，别来三十八秋风。东朝新命西归去，珍重贤哉鹤发翁。",
    "author": "文彦博"
  },
  {
    "id": "c645b3ef-5828-405f-89c7-1ec0cff5be7b",
    "title": "送分司少卿归洪井  其一",
    "paragraphs": "囊奏祈分务，纶恩宠亚卿。挥金还故里，脱屣谢浮荣。䌽服趋庭学，彤襜解榻迎。送言慙有味，何有答希声。",
    "author": "文彦博"
  },
  {
    "id": "c37ca696-1e39-4520-ad27-d352873bba38",
    "title": "送分司少卿归洪井  其二",
    "paragraphs": "知止遗荣世所稀，帆风美满浩然归。江边闻有梅真宅，吟对西山不掩扉。",
    "author": "文彦博"
  },
  {
    "id": "546d3a3e-d5d1-4bbe-bc4a-22e0913c44d6",
    "title": "送知府给事赴阙",
    "paragraphs": "紞如惊晓鼓，仙斾戒晨兴。万臂攀朱毂，千兵拥绿縢。归途非杳邈，高步即严凝。竹马光前迹，蒲鞭掩旧称。睿襟思启沃，宸扆伫疑丞。舆论方盈耳，佥谋尽伏膺。公乎调大鼎，皇矣赉良肱。属吏垂三异，微才仅五能。梁园暂未至，燕舘愧先登。北海难充荐，西曹久见矜。顽金虽自况，巧冶欲谁凭。深结君轩恋，翻思附骥蝇。",
    "author": "文彦博"
  },
  {
    "id": "731689f2-79b8-499e-b479-249c5528b2cd",
    "title": "和太师相公重九日讌府僚之什",
    "paragraphs": "不独龙山胜致全，黄枢开宴尽时贤。风回绮席鸾觞泛，日上彤襜虎幄鲜。陶菊香浓侵玳押，吴歈声缓倚鹍絃。云牋一幅西园什，如听钧韶下九天。",
    "author": "文彦博"
  },
  {
    "id": "86489d5e-54a5-48b7-923d-fdadef6bd6e5",
    "title": "小园即事",
    "paragraphs": "闲脱蕉衫挂树桠，竹冠芒屩自耘瓜。心形散傲如园吏，椑榼纵横似酒家。古桧婆娑张碧盖，流泉诘屈动青蛇。风清日落未归舍，待得东南见月华。",
    "author": "文彦博"
  },
  {
    "id": "4fbc8eeb-e935-4c4f-b786-31e6db509495",
    "title": "宫保相公之役与有劳焉及闻非才忝爰立之命贻诗加奖有晋公亲讨卫国专谋之句称述大过拟议非伦辄成拙恶一章以达谢意",
    "paragraphs": "平淮伐潞皆殊绩，靖乱夷凶著往编。今以薄才叨重任，改将微效觊前贤。人慙肖象求商野，德谢非熊起渭川。惟有安昌念高第，雅章称述爱彭宣。",
    "author": "文彦博"
  },
  {
    "id": "255ce4cd-302d-4c67-9539-fc9e0a364b15",
    "title": "题高平公亲书伯夷颂卷后",
    "paragraphs": "书从北海寄西豪，开卷才窥竦发毛。范墨韩文传不朽，首阳风节转孤高。",
    "author": "文彦博"
  },
  {
    "id": "105edb5d-227d-4443-ade6-ebf49547ceb9",
    "title": "春日湖上偶作  其一",
    "paragraphs": "地胜当春早，身闲爱景幽。微风吹积水，尽日飏虚舟。客至解悬榻，鱼来避直钩。机心本不动，犹恐骇羣鸥。",
    "author": "文彦博"
  },
  {
    "id": "09a91de2-c164-44b3-9c2b-6391e8e0a15f",
    "title": "春日湖上偶作  其二",
    "paragraphs": "岸帻长吟坐钓矶，花香漠漠柳依依。夕阳湖面光如鑑，风送虚舟自在归。",
    "author": "文彦博"
  },
  {
    "id": "3fc29f82-0e46-48dd-9a1f-e469c5891832",
    "title": "谢太傅相公以近诗三十首寄示",
    "paragraphs": "一轴诗三十，词高气格雄。文通推杂体，吉甫让清风。平日丹青笔，当年造化工。安车有馀力，移向二南中。",
    "author": "文彦博"
  },
  {
    "id": "e9f6f2d7-feb7-4d28-8ff7-1a8f6fadfbb6",
    "title": "湖上独酌",
    "paragraphs": "尽日观鱼坐水边，悠然独酌望青山。罇前解下渊明帢，起就东奚濯腻颜。",
    "author": "文彦博"
  },
  {
    "id": "89997e0e-c1c5-4b03-a51c-dfb00dd9fbc9",
    "title": "外计苏度支示古铜器形制甚雅辄书五十六字还之",
    "paragraphs": "古鼎良金齐法精，未知何代勒功名。更须梓匠为凫杓，堪与仙翁作酒鎗。涤濯尚应劳犊鼻，腥羶不复染羊羹。水边林下风清处，长伴薰然醉玉倾。",
    "author": "文彦博"
  },
  {
    "id": "c8336c5b-0701-46d7-941c-893f6822c87a",
    "title": "雨中湖上绯桃盛开舟子维缆于树因书二十八言",
    "paragraphs": "灼灼秾华照碧流，素烟丝雨助妖柔。武陵不放刘郎去，更就桃根系小舟。",
    "author": "文彦博"
  },
  {
    "id": "1842a6bf-f5da-4e67-a66f-a64d3e97cbb7",
    "title": "得告赴洛展省松楸往还寓宿于阳翟程密学新第因成四十言寄高阳",
    "paragraphs": "公临赵北际，宅据许西偏。来往由通德，逢迎阻见贤。嵩高当牖外，颍树出墙颠。信宿依华廕，身居贺燕前。",
    "author": "文彦博"
  },
  {
    "id": "4634db03-f2ff-423d-9e42-ee00f8daeb86",
    "title": "提刑司封垂访郡斋会于湖上道旧为乐兼贶雅章辄成四十言以答来惠",
    "paragraphs": "昔忝西州牧，驱车经剑门。见君新凿沼，延我共开罇。治岸依山麓，疏泉透树根。鸭湖今日会，往事喜重论。",
    "author": "文彦博"
  },
  {
    "id": "37555e8d-dfd4-48eb-bb89-cf39987dfe10",
    "title": "予移守青社同年宋学士代予守壁田会有来诗因成四十言为答",
    "paragraphs": "旧许陪原郡，时清偃息优。羨君熊轼去，夺我鸭坡游。草树秋方密，禽鱼晚思幽。相凭皆与问，犹忆醉翁不。",
    "author": "文彦博"
  },
  {
    "id": "2edf73e0-e60d-4365-843d-61e6be2ae9cc",
    "title": "答南都致太傅相公",
    "paragraphs": "雪苑挥毫寄雪宫，丘门褒宠过华虫。希声远夺霜锺韵，妙墨高踰禊帖工。辱韵颇惭才陋薄，玩辞弥见意勤隆。西南跂望安昌馆，何日陪随似戴崇。",
    "author": "文彦博"
  },
  {
    "id": "a316bf02-f502-4bb9-951e-d85139e3c4b3",
    "title": "偶题看山楼新画山水",
    "paragraphs": "尽日望西山，扶筇复倚栏。远观犹未足，更作画图看。",
    "author": "文彦博"
  },
  {
    "id": "79841733-fceb-4f49-a1ae-ef1524c8d2ad",
    "title": "太原府统平殿朝拜",
    "paragraphs": "逆垒弥天甚，君王驻翠銮。荆榛亲剪伐，家业信艰难。一剑山河定，千年庙社安。故城禾黍美，无复验泥丸。",
    "author": "文彦博"
  },
  {
    "id": "fc6f1c73-d12c-4d3a-b3a9-a8bdeef222f8",
    "title": "寄太原韩太尉",
    "paragraphs": "旧说男儿本分官，更将诗句报长安。虚庸自省尤非据，深玷君家汉上坛。",
    "author": "文彦博"
  },
  {
    "id": "24b0c673-51d8-4e31-a76c-984c1e6467fa",
    "title": "和梅公仪待制 登骊山见连理木",
    "paragraphs": "长生私语都无益，芳树交柯自表奇。就使玉真如素愿，山阴拱木竟何知。",
    "author": "文彦博"
  },
  {
    "id": "7906b205-ff63-432d-9005-74779764585b",
    "title": "和梅公仪待制 宿西谿寺",
    "paragraphs": "地占莲华麓，谿环鹫岭巅。密林含细籁，巍刹照清涟。独赏宁妨醉，幽吟定废眠。支郎谙雅尚，扫榻就潺湲。",
    "author": "文彦博"
  },
  {
    "id": "4b8b603d-129c-4ed6-bcaf-cdf66abc4ef0",
    "title": "公仆天章书示暂往蓝田兼阅山水以答来贶",
    "paragraphs": "暂枉观风斾，从容赏物华。蓝山青有玉，辋水碧无沙。林静闻啼狖，川长见落霞。宜寻幽径处，竹里到南坨。",
    "author": "文彦博"
  },
  {
    "id": "7781f3a1-8c8c-4de7-8d0b-e0139cd63d9f",
    "title": "和公仪天章雪中游蓝田山悟真寺",
    "paragraphs": "古寺依山构，高车冒雪游。穿林皆玉树，倚槛尽琼楼。景胜烦诗笔，财丰缓计筹。巖阿聊寄傲，物外恣寻幽。缰锁慙羁击，匏瓜歎滞留。无因陪雅躅，清唱复难酬。",
    "author": "文彦博"
  },
  {
    "id": "5c3e40b0-cad8-4fd9-8dc5-3379cf911cb3",
    "title": "寄青州田龙图况",
    "paragraphs": "东秦假手裁经岁，偃息山斋兴味长。怪石罅中栽薜荔，碧梧阴里种麻黄。吟牵翠蔓秋烟润，醉撷纤英晓露凉。内省非才寡遗爱，争教所憩似甘棠。",
    "author": "文彦博"
  },
  {
    "id": "418364ef-f2f7-4eed-a022-da7b40694155",
    "title": "雨后游华严川马上作",
    "paragraphs": "雨后城南路，无泥未有尘。因观曲江树，更忆杏园春。草色遥侵水，山光翠逼人。劭农兼访古，揽辔缓朱轮。",
    "author": "文彦博"
  },
  {
    "id": "91317da7-bd4d-4fc2-b2d6-9e746074f726",
    "title": "题中山郎中华严川墅",
    "paragraphs": "城南风物胜，最胜是华严。谢墅偏幽寂，颜郎此退潜。流泉清遶砌，列岫翠当簷。更爱村桥畔，杨花扑酒帘。",
    "author": "文彦博"
  },
  {
    "id": "6d517d80-4943-489a-80f1-dc13727001c6",
    "title": "谢公仪待制惠黄石枕",
    "paragraphs": "得时应在谷城山，蒸栗温姿照席间。助我漱流高卧意，曲肱从此不晞颜。",
    "author": "文彦博"
  },
  {
    "id": "0be94542-be48-4c26-a9d7-33f1aeb5cef5",
    "title": "和公仪隐厅书事",
    "paragraphs": "迹贵虽轩冕，心闲似隐沦。林间新葺宇，公退此颐神。藓色青缘砌，池光碧照人。爱君高雅趣，琴酒屡相亲。",
    "author": "文彦博"
  },
  {
    "id": "24a5d01e-c896-4aea-abe1-f3d2241a534d",
    "title": "月夕挈新酿并文石酒罇就公仪南湖雅饮",
    "paragraphs": "桃花石器榴花酿，携就南湖访饮朋。雅论清吟凉月满，山翁不惜醉腾腾。",
    "author": "文彦博"
  },
  {
    "id": "210f4f4b-f344-4e55-9421-1af7e43b3a83",
    "title": "次韵和公仪月夕游南湖",
    "paragraphs": "凉夜南湖饮，林端月上初。樽罍既古雅，亭榭复清虚。静赏兴无尽，剧谈欢有馀。羣驺不熹事，应厌久停车。",
    "author": "文彦博"
  },
  {
    "id": "238e2ab7-f343-4d67-b007-a1769100a847",
    "title": "和公仪咏蒲葵扇",
    "paragraphs": "不取归资厚，仁风借尔扬。论财虽俭薄，应用极清凉。六角价非重，九华名未光。倾心既已久，安石勿相忘。",
    "author": "文彦博"
  },
  {
    "id": "598c5d6b-afa2-43f0-b3e9-2a9d5da04094",
    "title": "和登飞桥观游艇",
    "paragraphs": "为爱高桥月色多，飞觞捉尘对吟哦。轻舠一叶时来往，惊散双鸳动碧荷。",
    "author": "文彦博"
  },
  {
    "id": "5946c434-b0fe-469d-9c7f-95a275cb089d",
    "title": "和公仪重到隐厅偶书绝句",
    "paragraphs": "重访隐斋留雅咏，将归禁署促东辕。晓猿夜鹤君家物，不恋南湖只恋轩。",
    "author": "文彦博"
  },
  {
    "id": "358a2c93-b26a-4c29-b2db-450c0a78d87c",
    "title": "和公仪湖上烹蒙顶新茶作",
    "paragraphs": "蒙顶露牙春味美，湖头月舘夜吟清。烦酲涤尽冲襟爽，蹔适萧然物外情。",
    "author": "文彦博"
  },
  {
    "id": "2189cf11-9bb7-476b-aefa-247c6a41eb7b",
    "title": "与公仪会饮南湖作",
    "paragraphs": "湖上高楼对远山，一罇清醑且开颜。今朝尚作林塘主，明日将归侍从班。心向白云虽自乐，身趋丹禁未容闲。为君不惜厌厌醉，赏尽银蟾秉烛还。",
    "author": "文彦博"
  },
  {
    "id": "64409d03-00b8-4307-a575-e89d47aac5ca",
    "title": "和公仪游太华",
    "paragraphs": "山水清音步步随，谢家歌舞岂须携。深游雾市身应润，直上莲峯路不迷。细草舒茵承蜡屐，长松倾盖护云梯。巖隈灵药皆堪采，采得盈箱亦自提。",
    "author": "文彦博"
  },
  {
    "id": "79428e1d-f968-4ed9-a0f5-0a585684747c",
    "title": "见山楼小饮偶作",
    "paragraphs": "云淡天迷楚，楼高地占秦。哀筝一行鴈，小字数钩银。巷陌三条月，池塘十步春。府门初夜闭，多少夜游人。",
    "author": "文彦博"
  },
  {
    "id": "0377cacd-c94c-4028-8afb-2b05cd6f8309",
    "title": "邛竹杖",
    "paragraphs": "孤筠劲质异纤柔，欲假携持助胜游。不为凌霜高节在，对公灵寿合包羞。",
    "author": "文彦博"
  },
  {
    "id": "e9bd8b5c-a908-42cc-bdc4-26edf47b0034",
    "title": "蜀牋",
    "paragraphs": "素牋明润如温玉，新样翻传号冷金。远寄南都岂无意，缘公挥翰似山阴。",
    "author": "文彦博"
  },
  {
    "id": "469886cf-1160-4f2e-8935-cefdc1adad19",
    "title": "华阳巾",
    "paragraphs": "华阳山相遗巾法，蜀国乌纱学制成。公厌貂裘今已久，定知野服称高情。",
    "author": "文彦博"
  },
  {
    "id": "3eb9bf97-02af-45f8-8496-41742ebe2754",
    "title": "蒙顶茶",
    "paragraphs": "旧谱最称蒙顶味，露牙云液胜醍醐。公家药笼虽多品，略采甘滋助道腴。",
    "author": "文彦博"
  },
  {
    "id": "a8e62bd1-5787-48ee-855b-94d974d780cb",
    "title": "近以蜀物寄献复以雅章为报辄课芜音仰酬来贶",
    "paragraphs": "微物达诚方愧极，雅章流惠见情深。野夫自是甘芹味，国老何尝靳玉音。伸纸恣窥蓝肆宝，登函频作洛生吟。辞清墨妙真双绝，韫匵传家励子孙。",
    "author": "文彦博"
  },
  {
    "id": "615b9c1b-6011-479c-9da2-eb0ae0ee50f7",
    "title": "天平相公远寄佳章谨依韵和呈  其一",
    "paragraphs": "晓闢天阍出帝纶，麾幢误委不才臣。六条颁诏专临雍，一道全师别制秦。虽受深恩辞北阙，拟将何术抚西人。他年遂解簪缨去，乞去伊川号散民。",
    "author": "文彦博"
  },
  {
    "id": "8a34c89b-ac75-41ae-b702-4ca02096d8a7",
    "title": "天平相公远寄佳章谨依韵和呈  其二",
    "paragraphs": "昔年公掌秦中漕，虎节寻提四镇师。从此功成为汉相，至今阙内仰萧规。新诗远寄音盈耳，累牍频窥喜见眉。更问春游何处好，夹城西面景龙池。",
    "author": "文彦博"
  },
  {
    "id": "1fe58229-daae-4b99-a418-b98fb66a1974",
    "title": "次韵答平凉龙图王谏议",
    "paragraphs": "凛然威望讋西戎，十万貔貅节制中。从古藩垣谋帅重，于今诗礼得才雄。勤归定是推优赏，静胜由来保上功。不独韦平称世美，缁衣兼咏武桓公。",
    "author": "文彦博"
  },
  {
    "id": "ded593e1-0afa-47d5-9764-5d044ba69b66",
    "title": "答王龙图咏山见寄",
    "paragraphs": "分得鱼符守雍州，垂帷闭阁再经秋。眼看巖岫将登览，身似匏瓜苦滞留。杜曲朱坡虽已到，圭峯紫阁未曾游。却输假道归朝客，上遍终南寺寺楼。",
    "author": "文彦博"
  },
  {
    "id": "e15729a3-262c-49a7-ba35-6537300bd7c9",
    "title": "题纪太尉庙",
    "paragraphs": "死节古来虽有矣，大都死节少如公。惟图救主重围内，不惮焚身烈焰中。龙准有因方脱祸，猴冠无计复争雄。如何置酒咸阳会，只说萧何第一功。",
    "author": "文彦博"
  },
  {
    "id": "08cabaa5-ab17-429f-9cdb-8bd31eead01a",
    "title": "过荥阳玉像院",
    "paragraphs": "瑞相双刊玉，仁祠侧布金。轮蹄一道过，风雨二山嵚。密藓苍缘壁，乔松秀出林。村僧不可语，难问祖师心。",
    "author": "文彦博"
  },
  {
    "id": "003cfa44-8de3-4dfc-be4f-28230cbbafcd",
    "title": "过汜水关",
    "paragraphs": "济世安民主，擒充执窦归。山川遗气象，史册动光辉。原庙今昭德，羣雄昔畏威。虎牢名自久，牛口谚应非。关塞侔天险，封疆介日围。特吟摩诘句，度水柳依依。",
    "author": "文彦博"
  },
  {
    "id": "2bb3de78-5f28-4e46-af13-d2389833bbca",
    "title": "某伏蒙昭文相公以某方忝瀍洛之寄因有嵩少之行惠赐游山器一副质轻而制雅外华而中坚匪惟便于赍持实为林下之珍玩也辄成拙诗一章报谢",
    "paragraphs": "上公遗我游嵩具，匜盥杯盂色色全。拂拭便须延隐逸，洁清那敢污腥羶。行赍每度云巖侧，器使当居蜡屐前。林叟谿翁皆窃玩，山厨因此识嘉笾。",
    "author": "文彦博"
  },
  {
    "id": "e4d982d9-e9e4-4600-acaa-d48637ef8144",
    "title": "答青州相公二首  其一",
    "paragraphs": "非才久玷钧衡重，乞得麟符守洛师。圣造如天从素欲，愚衷何地报鸿慈。先茔松槚躬时省，私庙萍蘩洁仲祠。相国情深最知我，邮筒千里贶新诗。",
    "author": "文彦博"
  },
  {
    "id": "ed75e460-7cdb-4d02-b948-7034f53645be",
    "title": "答青州相公二首  其二",
    "paragraphs": "雅章追念栢台游，屈指今逾二十秋。初奉南牀持大宪，后陪东阁告嘉猷。心如金石同谋国，路出风波免覆舟。闻欲坚随赤松去，拟携灵寿从留侯。",
    "author": "文彦博"
  },
  {
    "id": "3b4f1adf-106d-42f6-9e3c-866b36f1a961",
    "title": "梅公仪见寄华亭鹤一只",
    "paragraphs": "子真仙裔富高情，远寄仙禽至洛城。昔向华亭常警露，今来缑岭伴吹笙。稻粱犹忆嘉禾美，竹树应怜履道清。已遣吾家伊水墅，旋营莎荐似咸京。",
    "author": "文彦博"
  },
  {
    "id": "d7b8aaec-1033-4eee-8c1c-9ed54092fd00",
    "title": "游平泉作",
    "paragraphs": "一崦抱溪斜，前朝辅相家。遗基皆瓦砾，古木尚烟霞。夙昔东山墅，留连上殿车。虽云营退隐，未免逐豪夸。事往如飞鸟，林空噪暮鸦。池平无旧凤，堤坏有残沙。野叟犹能说，樵夫亦共嗟。至今巖石下，多长紫薇花。",
    "author": "文彦博"
  },
  {
    "id": "47f36012-77f2-42c3-97b6-684c928492ea",
    "title": "又读平泉花木记  其一",
    "paragraphs": "历览平泉记，文饶性苦奢。如何伊上墅，多是日南花。美荫皆奇树，清芬悉异葩。安知桃李盛，不及晋公家。",
    "author": "文彦博"
  },
  {
    "id": "1e6d31e8-0c5d-40c6-82c8-a556f6627a13",
    "title": "又读平泉花木记  其二",
    "paragraphs": "竹树环青嶂，楼台生碧烟。珍奇穷四海，景象冠三川。上党夷凶日，太和归国年。此时能勇退，应遂老平泉。",
    "author": "文彦博"
  },
  {
    "id": "bc12956f-5242-453c-bb64-641a381057d2",
    "title": "又读平泉花木记  其三",
    "paragraphs": "吾观李太尉，所失在夸权。名遂不知退，膏明惟自煎。终身恋华组，何日到平泉。徒有思归意，歌诗盈百篇。",
    "author": "文彦博"
  },
  {
    "id": "0bcf3df3-2097-44ab-be84-a1ae2ccdc8ba",
    "title": "游卢溪",
    "paragraphs": "一径极幽深，清泉响竹阴。昔人曾隐雾，衰世偶为霖。谋国无长策，论兵肆褊心。王师遂不振，物议愈难任。仰药身虽殒，攻关盗转侵。传家绝诸藐，遗业变双林。僧朴俱难问，碑昏尚可寻。徘徊念陈迹，不为歎人琴。",
    "author": "文彦博"
  },
  {
    "id": "51161d93-409f-4ba1-9895-a6b4a83496f5",
    "title": "寒食日早发赴积庆庄拜扫过龙门马上作",
    "paragraphs": "赫奕晨霞照万灯，路穿阙口势如吞。桥边杨柳垂青线，林下秋千挂䌽绳。平地伊流不一抹，半天嵩岳翠千层。行行渐入吾疆理，竹坞松阡间绮塍。",
    "author": "文彦博"
  },
  {
    "id": "25a91a4a-2643-4d1b-aac0-5eca2ebb46c0",
    "title": "秋日登阙塞",
    "paragraphs": "鞅掌公庭暇，登临阙塞秋。清谈不废务，远望略消忧。二室榄前见，长伊天际流。僧归下樵径，客去上渔舟。返照明金刹，飞泉响石楼。放怀真趣得，纵目滞情休。像列三龛密，波翻入节稠。怅然高世意，不减冶城游。",
    "author": "文彦博"
  },
  {
    "id": "be445a0c-06b1-4485-97a4-799e6a3e3d0e",
    "title": "游潜溪",
    "paragraphs": "脩竹荫清溪，潺湲阙塞西。石床平有藓，沙路润无泥。粉白松围古，蓝生草带齐。难留批勅字，救旱作云霓。",
    "author": "文彦博"
  },
  {
    "id": "64e7c6ab-60fc-447c-9a86-5284ec9b4c8b",
    "title": "登广化阁",
    "paragraphs": "宝刹层峯上，危栏净界中。登临近霄汉，子细见伊嵩。谷迥传清梵，川长没远鸿。黄昏不忍去，月在石楼东。",
    "author": "文彦博"
  },
  {
    "id": "aa0287d0-c435-4da0-8a75-508d18238b1c",
    "title": "宿少林寺",
    "paragraphs": "六六仙峯绕静居，俗尘至此暂消除。西来未悟禅师意，北去还驰使者车。五品封槐今尚在，九年面壁昔何如。心知一宿犹难觉，花藏重寻贝叶书。",
    "author": "文彦博"
  },
  {
    "id": "8d1edc94-691a-4a72-9ffe-508ac2e9336d",
    "title": "游金星观",
    "paragraphs": "鹤发庞眉二老仙，林间老屋十馀间。斋粮不蓄惟栽菊，道眼长明祇看山。朋侣过从应绮用，比邻掩映是嵩辕。蹔游自愧尘劳迹，解帢临溪濯腻颜。",
    "author": "文彦博"
  },
  {
    "id": "1715b8d7-af7d-492d-a554-251e603815bf",
    "title": "游岳寺",
    "paragraphs": "寺占嵩颜景最多，奇峯列刹共嵬峨。依巖宝砌砻清础，出谷飞泉逗素波。下瞰长川穷渺邈，傍观列岫极陂陁。缁林法乐堪随喜，钟磬声清呗梵和。",
    "author": "文彦博"
  },
  {
    "id": "e24e45cd-ff41-4e2c-a803-5e493fd32781",
    "title": "过颍阳山墅作",
    "paragraphs": "平生箕颍志，未免困名缰。赖此营山墅，频年至颍阳。相邻紫云洞，不羨白莲庄。却愧耕夫问，归轩作底忙。",
    "author": "文彦博"
  },
  {
    "id": "88148d7e-010d-41e6-8463-76fdd67d019a",
    "title": "大名府舍创作茅斋因题八句太师相公太保相公",
    "paragraphs": "勿谓茅茨陋，栖心即有馀。非同诸葛卧，颇类静名居。面壁思禅理，向阳观道书。回头视华屋，缰琐宿蘧庐。",
    "author": "文彦博"
  },
  {
    "id": "443b81e1-4bc0-4f4b-9bcc-04a4aae20360",
    "title": "留守端明尚书远示赠阇梨渐师诗依韵和成",
    "paragraphs": "常随净侣呌禅关，熟听潮音丈室间。身逐孤云辞陇首，心如皎月照香山。儒空两悟言无滞，觉望双除性本闲。居守意勤当应现，不须祇到虎溪还。",
    "author": "文彦博"
  },
  {
    "id": "dabab5b3-04d8-4351-acf8-3cc09bc3dd8d",
    "title": "仆射侍中荣过潩上小园兼题嘉句谨成十六言仰谢贲饰",
    "paragraphs": "上相寻芳驻画轮，华貂玉节耀松筠。二南雅丽音盈耳，八体遒妍妙入神。鲁壁再传科斗字，稽山长咏永和春。小园从此增光价，一室荧煌照乘珍。",
    "author": "文彦博"
  },
  {
    "id": "d163bd72-28bf-4571-aa5d-4903b7669224",
    "title": "小园池上偶作",
    "paragraphs": "微吟岸帻思悠然，近对方塘远见山。恩施洛阳均逸地，莫言此地是偷闲。",
    "author": "文彦博"
  },
  {
    "id": "3e41fd78-cd39-4511-bc4e-483c3129bbba",
    "title": "诗寄龙门宝应寺证大师",
    "paragraphs": "山人去作山西将，岫幌巖扉掩翠岚。欲问证师求正住，凭师改作潞公庵。",
    "author": "文彦博"
  },
  {
    "id": "5f44d015-448c-4902-b8c6-089dcbd66f59",
    "title": "依韵和答文裕羣牧侍郎",
    "paragraphs": "华轩过陋巷，良讌集西园。雅饮金罍耻，高吟墨客喧。初晴山色静，早夏木阴繁。酷爱君挥麈，清言有会元。",
    "author": "文彦博"
  },
  {
    "id": "4689cf5b-8340-41e6-ac30-9e8617a76016",
    "title": "昼寝梦归洛宅",
    "paragraphs": "位高才薄困疲癃，竹影泉声梦寐中。定去洛城为逸客，近来书翰学扬风。",
    "author": "文彦博"
  },
  {
    "id": "2ce6f283-3d2d-4a15-ba27-6b825888b1c2",
    "title": "汝州王端明寄示竹亭诗二十章披玩歎赏不能自已辄成四十言仰答来惠",
    "paragraphs": "窈窕竹间路，清虚池上亭。高情爱寂寂，终日玩青青。汝水环近郭，箕山开画屏。知君于此兴，极目送鸿冥。",
    "author": "文彦博"
  },
  {
    "id": "30405b21-ac36-4d1b-a309-1fec44e83f64",
    "title": "中书宿斋偶作  其一",
    "paragraphs": "斋洁奉祠事，深严宿禁扃。露盘云表见，钧奏梦中听。慎独虔君命，清心重礼经。顾惭温室树，忽此集鹪螟。",
    "author": "文彦博"
  },
  {
    "id": "68f6350d-b595-4cc0-a0b1-f79f5815d02e",
    "title": "中书宿斋偶作  其二",
    "paragraphs": "凤阁容栖集，心无外虑侵。夜凉秋气早，人静禁门深。大政惭无补，微才恐不任。歌眠听宫漏，兰焰照青衾。",
    "author": "文彦博"
  },
  {
    "id": "f20dc403-bd78-436a-9883-121cad3dbe00",
    "title": "太庙宿斋作",
    "paragraphs": "孟秋严庙飨，公衮摄祠官。达向来风迥，方诸遡月寒。剪茅重屋峻，藂甓缭墙宽。仰念灵台厚，恭思王业难。",
    "author": "文彦博"
  },
  {
    "id": "c4c55208-897c-4784-a449-e1c5105a5154",
    "title": "寄题龙门临伊堂兼呈奉先寺兴公",
    "paragraphs": "山僧知我思归意，为我临伊创草堂。闻说绕阶丛巨石，更须当槛植脩篁。窗间东望干元刹，门外南趋积庆庄。便拟半移生计去，不知何似畅师房。",
    "author": "文彦博"
  },
  {
    "id": "04168a7a-1f5c-4d1b-992a-5bd13837dba5",
    "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 嘲",
    "paragraphs": "百种闲花草，皆非药笼材。如何桃与李，曾不预栽培。",
    "author": "文彦博"
  },
  {
    "id": "318dc6b8-8f62-453c-949c-0d46f92c3f52",
    "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 解",
    "paragraphs": "勿谓闲花草，色成各有宜。君看桃与李，未是岁寒姿。",
    "author": "文彦博"
  },
  {
    "id": "9c77cc81-83c0-46ae-b84d-f4a6f96e0b9c",
    "title": "东枢后轩列植花草随时竞秀种类寔繁滋蔓因依未易图也然昔之造化者为不少矣故录其名数牓于北垣意欲后之人勿剪勿伐且无忘于封植也因观其牓偶作小诗三章曰嘲曰解曰断云 断",
    "paragraphs": "天地育万物，物物遂其生。何须强分别，不若两忘情。",
    "author": "文彦博"
  },
  {
    "id": "ae20d995-a174-4d13-b63a-2e83d7c02460",
    "title": "九月十日西园会范内翰李紫微已下诸公惠雅章谨成拙诗仰答厚意",
    "paragraphs": "今日西园集，联裾蜀国英。为君聊置醴，念我昔专城。丽句皆新意，高谈多故情。报君虽拙陋，所应在同声。",
    "author": "文彦博"
  },
  {
    "id": "a477ba45-c0ca-4975-8c9d-99f2a6d89717",
    "title": "端明尚书垂访弊居会于西园兼蒙赋诗贲饰辄成四十字奉呈",
    "paragraphs": "重阳节始过，佳菊色犹亲。东篱把酒客，西园飞盖宾。共此林下宴，可类商颜人。清罇幸未燥，无所献酬频。",
    "author": "文彦博"
  },
  {
    "id": "288bee5a-9b2f-4655-92e8-f1a53f00ce90",
    "title": "和副枢吴谏议上元夜从驾至集禧观",
    "paragraphs": "顺时同乐慰邦民，协气和风应早春。斗运帝车遵大路，云从天步绝纤尘。民瞻玉色欣游豫，岳峙琳宫望省巡。回御端闱张镐饮，兰灯桂魄耀星津。",
    "author": "文彦博"
  },
  {
    "id": "ac346ae7-fed3-45ec-84d7-69a477b4bb72",
    "title": "和致政侍郎二府诗",
    "paragraphs": "潭潭相府方高启，岌岌枢闱亦对开。棋布司存邻象阙，星分位表拱天台。乐天善颂传嘉句，虔命叨居媿薄才。仰认圣皇优待意，先时曾枉翠华来。",
    "author": "文彦博"
  },
  {
    "id": "c495c9e7-ea0d-4411-bfe0-02157528a307",
    "title": "送秘书刘监归嵩阳隐居  其一",
    "paragraphs": "昔年宝应茅斋主，别后炎凉已屡经。暂入城来缘买药，却骑牛去似飘萍。缑山重访吹笙伴，秘省长虚画鹤厅。一任洛阳人白眼，且看三十六峯青。",
    "author": "文彦博"
  },
  {
    "id": "5383ddc8-7f07-407c-8c2e-0ab20c85a88b",
    "title": "送秘书刘监归嵩阳隐居  其二",
    "paragraphs": "四明畴昔称狂客，二室于今号散仙。子晋料登缑岭望，待君笙鹤共昇天。",
    "author": "文彦博"
  },
  {
    "id": "2868d0a8-3320-4fb6-acf0-86491ae0f23e",
    "title": "和副枢吴谏议寄题广化寺东轩",
    "paragraphs": "净居高出四禅天，更对伊嵩闢广轩。塔耸千花依鹫岭，舟浮一叶上龙门。云藏古木当危槛，风递疎钟过远村。我有草堂南涧口，一回西望一销魂。",
    "author": "文彦博"
  },
  {
    "id": "f24f97f5-9e68-4c91-bd12-34f317fa9668",
    "title": "伏覩致政太傅侍郎答枢密谏议留题斋阁诗依韵和呈  其一",
    "paragraphs": "三朝光辅仰耆年，谢政归来作散仙。筑室尚依双凤阙，放怀何必五湖船。清谈倾座簪缨盛，䌽服趋庭子舍贤。公伴赤松应念我，早教西去老伊川。",
    "author": "文彦博"
  },
  {
    "id": "3d66f98c-1b9c-40eb-bd89-28bed2401632",
    "title": "伏覩致政太傅侍郎答枢密谏议留题斋阁诗依韵和呈  其二",
    "paragraphs": "华颠相顾最相亲，同是三朝二府人。曾忝政堂陪大论，又叨枢筦继清尘。我慙蒲柳衰残质，公称夔龙强健身。把酒观言兼恋德，春晖不觉渐西沦。",
    "author": "文彦博"
  },
  {
    "id": "ef351a1b-1c7e-46d0-8e04-53b308340913",
    "title": "雪中枢密蔡谏议借示范宽雪景图",
    "paragraphs": "梁园深雪里，更看范宽山。迥出关荆上，如游嵩少间。云愁万木老，渔罢一簑还。此景堪延客，拥炉倾小蛮。",
    "author": "文彦博"
  },
  {
    "id": "67a0ee9f-c9df-4bc9-bb89-39ab0aa91069",
    "title": "和副枢蔡谏议植山芋",
    "paragraphs": "平台山芋传区种，久饵能令玉寿延。欲长深根培客土，便期珍味荐宾筵。吴莼顿觉名称减，楚芰须慙嗜好偏。况是丹头推绝品，百金供费亦宜然。",
    "author": "文彦博"
  },
  {
    "id": "85ac382f-58f0-4116-8a89-f6c75aced6ca",
    "title": "窃知今日于家园种山芋辄成拙诗奉呈副枢谏议",
    "paragraphs": "闻说家完乐，仍携山芋来。何烦心助长，惟喜手亲栽。若务丰根本，应须薙草莱。迎知冬荐味，决不减平台。",
    "author": "文彦博"
  },
  {
    "id": "7d073630-7036-417a-919f-22ed91922ac9",
    "title": "和副枢蔡谏议赠副枢吴谏议谢惠新宅杂花之什",
    "paragraphs": "百卉千花淑景新，主人吟啸惜芳辰。依依绿减随隄色，灼灼红移洛浦春。已爱清香飘宴席，更分秾艳与交亲。邹阳本是梁园客，醉赏犹思濉水滨。",
    "author": "文彦博"
  },
  {
    "id": "c3ae00da-e111-4627-b9e0-146ce12dc982",
    "title": "新酿酴醾酒送吴蔡二副枢",
    "paragraphs": "此花犹未发，此酒已先香。独有甘芹意，开罇略为尝。",
    "author": "文彦博"
  },
  {
    "id": "ca4205cb-1560-4670-aec6-a095815c51b9",
    "title": "和副枢蔡谏议孟夏旦日右府书事",
    "paragraphs": "杲日无亏彰睿圣，前星有庆耀东朝。皇明烛远羣羌服，火德乘时众慝消。丹扆焦荣犹损膳，华颠尸素合归樵。夔牙共奏康哉囗，雅咏和声彻九霄。",
    "author": "文彦博"
  },
  {
    "id": "1c3d5895-a6ba-4449-bf58-d3dc1b0f4bfd",
    "title": "去春蒙西都致政李少师惠诗五首追叙旧游因而招隐某尚羁枢务请退未谐深味来章未知所答迁延宿留遂涉岁时今蒙圣慈俯从人欲听解重柄均逸便藩仰西河之上游瞻仁宅之实迩即当胥会弥积欣怡辄成小诗三章代书见意且答去春之赐",
    "paragraphs": "新诗五首缘招隐，未得西归未敢酬。今许均劳解枢柄，期君同伴赤松游。伊西古寺茅庵静，不到经今八九春。巖谷定知云水冷，宫师常作独游人。斗薮缁尘捋白髭，缄书先去问宫师。仙舟东下能相访，同上平嵩把酒巵。",
    "author": "文彦博"
  },
  {
    "id": "821adfe6-b637-4041-86d3-aad86f682b25",
    "title": "过鲁太师庙作",
    "paragraphs": "墨绶前朝宰，桑郊郑圃东。丛祠临大道，遗烈凛清风。顾我才尤薄，与君时不同。历官无一异，得位亦三公。屑屑刑名内，区区薄领中。循良谁复道，贪刻自为功。哲后方勤治，愚臣合尽忠。承流奉宽大，宣泽务庞鸿。此意缘思古，何人为发蒙。神交傥来鉴，潜愿启其衷。",
    "author": "文彦博"
  },
  {
    "id": "3fd98f25-f9a3-4b41-873f-fce02b69f2a5",
    "title": "再到积庆坟庄即事偶成  其一",
    "paragraphs": "不到伊川八九年，重来风物尽依然。惊回俗梦鸣臯鹤，洗净尘襟漱玉泉。绿篠侵阶当蕙帐，苍霞满目对松阡。天怜老懒优深处，罢听晨鸡彻晓眠。",
    "author": "文彦博"
  },
  {
    "id": "5bd8111b-375b-4cde-aab3-b5c8255dcb37",
    "title": "再到积庆坟庄即事偶成  其二",
    "paragraphs": "郊园乍适疎慵意，勉强逢迎已不能。赤米白盐充野馔，蕉衫芒蹻见山僧。含风古木遮簷角，漱玉清泉泻石稜。田父相过复相劝，早归林下醉腾腾。",
    "author": "文彦博"
  },
  {
    "id": "6a7cb23e-e89c-4462-9645-234089c99962",
    "title": "东溪泛舟",
    "paragraphs": "东溪伊水东，溪水丘溶溶。两桨夷犹去，双凫上下逢。馀波通洛浦，倒影浸嵩峯。荷动闻鱼跃，沙平见鹤踪。岛蒲森剑戟，岸柳亚虬龙。并载惟禅客，随观有牧童。风传櫂讴远，露湿钓蓑浓。不是迷津处，何烦问老农。",
    "author": "文彦博"
  },
  {
    "id": "d397ac36-f4ec-48d5-872d-d829c40132a9",
    "title": "游楚谏议园宅呈留守宣徽留台端明",
    "paragraphs": "五里依仁宅，西邻数仞墙。主人为屏翰，园吏占风光。地胜金瓯小，林深锦襻长。轻烟罩丛桂，幽鸟入脩篁。藓色沿茶灶，松阴覆石床。一区诚可乐，三径莫令荒。有木皆交荫，无花不并芳。相期挂冠后，同此事琴觞。",
    "author": "文彦博"
  },
  {
    "id": "ad7e8634-81cf-4893-93b9-1379a918bc52",
    "title": "游史馆张大卿致政李少卿史馆傅兵部济上郊园",
    "paragraphs": "畴昔常闻处士庄，林泉胜景甲山阳。一渠寒水流清济，千仞浓岚耸太行。枋口云归穿古木，燕川风过入脩篁。前贤旧业何人继，分与三贤作醉乡。",
    "author": "文彦博"
  },
  {
    "id": "6e24655a-d4c9-4443-9d1d-6b557ac13b3e",
    "title": "题龙潭寺",
    "paragraphs": "古寺依青障，高轩俯碧潭。山僧如有待，先扫侍中庵。",
    "author": "文彦博"
  },
  {
    "id": "57be9fd8-9783-4459-9078-b8522ea1a7bb",
    "title": "谒济祠作",
    "paragraphs": "导沇灵源祀典尊，湛然凝碧浸云根。远潮沧海殊无碍，横贯洪河自不浑。一派平流滋稼穑，四时精享荐萍蘩。未尝轻作风涛险，惟有涵濡及物恩。",
    "author": "文彦博"
  },
  {
    "id": "df36dc07-b1e5-4b7e-8e97-971dd53763ea",
    "title": "登平崧阁右崧亭作",
    "paragraphs": "不较平崧与右崧，大都亭阁尽穹崇。太行太室当前后，俱是山家入望中。",
    "author": "文彦博"
  },
  {
    "id": "ed11af60-00c7-4479-b434-e2bdf15b9b87",
    "title": "游碧涟堂偶作寄致政司空相公聊布所怀",
    "paragraphs": "公以心如水，开轩俯碧涟。尝虚济川檝，却就钓璜渊。北倚平崧阁，南临种黍田。缘经冶城望，到此即怀贤。",
    "author": "文彦博"
  },
  {
    "id": "720b312a-8978-4419-b977-961f770172cd",
    "title": "诗寄相州侍中韩魏公",
    "paragraphs": "鼎邑从来事足夸，冰台近岁景尤嘉。天平峰秀堪图画，昼锦堂高可宴衙。新表门闾通德里，旧栽桃李相君家。仍闻降志相希慕，林下时乘洛样车。",
    "author": "文彦博"
  },
  {
    "id": "26f710e7-555c-40a6-87fa-0367266ad1c3",
    "title": "诗寄西都致政司空相公",
    "paragraphs": "燕居堂北虚闲地，蔾藿森森欲柱天。中有红梨最翘秀，削成鸠杖佐衰年。初同野叟甘芹味，终学狂翁挂酒钱。分寄一枝公必讶，提携不称葛陂仙。",
    "author": "文彦博"
  },
  {
    "id": "af4c3046-ed97-4bf0-a719-9a17d41579e5",
    "title": "诗寄答致政司空相公",
    "paragraphs": "众卉羣芳品自奇，遍形歌咏殆无遗。名过卫国平泉记，数协江淹杂体诗。苏颋祗夸长乐赋，元舆惟咤牡丹词。岂知哲匠风骚美，不间鸿纤尽物宜。",
    "author": "文彦博"
  },
  {
    "id": "adbb37c8-ed06-470f-8144-1d2713ba7c24",
    "title": "知郡傅学士将赴彭门蒙贶佳什次韵奉答",
    "paragraphs": "史局郎曹得俊贤，稔闻高誉已多年。山阳松菊抛三径，泗水衣冠戴二天。合作商霖光祖构，犹持汉节滞英躔。河梁欲上难轻别，亦望迟迟驻曲旃。",
    "author": "文彦博"
  },
  {
    "id": "db53ef74-cfe7-4f3a-a0ea-1a4bf7edf57b",
    "title": "致政仲损张工部询及孟酝之味因寄数器副以小诗",
    "paragraphs": "醽渌如渑味似饴，朝回何必典春衣。序宾留饮觞无算，速父供甘羜更肥。不惜郫筒令远寄，惟忧辽豕得深讥。小家麴糵君谙在，莫使邯郸枉见围。",
    "author": "文彦博"
  },
  {
    "id": "39a2decc-86f7-4f0b-a3cf-a52da73baa6b",
    "title": "西都留守宣徽祈谢嵩祠往还敝庄因成雅章为贶谨次严韵  其一",
    "paragraphs": "腊雪应祈沾下土，府公遵命祀中天。定陪仙驭经缑岭，应访禅林过玉泉。和气随风生二室，欢谣继日满三川。悠悠大斾累累印，却爱苏家负郭田。",
    "author": "文彦博"
  },
  {
    "id": "c44559d8-f7b1-430c-b9c2-2b33fde400fd",
    "title": "西都留守宣徽祈谢嵩祠往还敝庄因成雅章为贶谨次严韵  其二",
    "paragraphs": "若比扬雄多一廛，仅同徐勉葺东田。沟塍万亩言之过，却恐增添助役钱。",
    "author": "文彦博"
  },
  {
    "id": "d85a112f-513d-4093-a174-206dd747a8e8",
    "title": "前朔宪孔嗣宗太博过孟云近于洛下结穷九老会凡职事稍重生事稍丰者不得与焉其宴集之式率称其名其事诚可嘉尚其语多资嗢噱因作小诗以纪之亦以见河南士人有名教之乐简贪薄之风辄录呈留守宣徽聊资解颐",
    "paragraphs": "洛城冠盖敦名教，任是清贫节转高。见说近添穷九老，从初便不要山涛。",
    "author": "文彦博"
  },
  {
    "id": "1266178d-2b05-4db4-967f-8242561d7045",
    "title": "谢留守王宣徽寄花",
    "paragraphs": "远惠奇花自洛城，吟观醉赏动乡情。开编读到安仁传，方信河阳浪得名。",
    "author": "文彦博"
  },
  {
    "id": "ff3a7ead-de2a-468e-a7e1-f2a419532182",
    "title": "再和",
    "paragraphs": "惟有陈园接府城，池塘花竹可娱情。虽然不及芙蓉萼，犹得河桥史舘名。",
    "author": "文彦博"
  },
  {
    "id": "e415688b-2678-49b6-aab6-442d2964274e",
    "title": "诗谢留守王宣徽远惠牡丹",
    "paragraphs": "姚黄左紫状元红，打剥栽培久用功。采折乍经微雨后，缄封仍在小奁中。勤勤赏玩倾兰醑，漠漠馨香逐蕙风。犹恐花心怀旧土，戴时频与望青嵩。",
    "author": "文彦博"
  },
  {
    "id": "e3ca8d81-897d-452c-bd87-7c5b3e6517b5",
    "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中祕书丞同游枋口泛舟沁水至岘石而登岸历观巖谷间前贤之题名翌日游化成寺以车渡沁回入盘谷穷览山水之嘉处由燕川而归 枋口作",
    "paragraphs": "下马入枋口，漾舟缘碧溪。雪消山骨瘦，风定浪头低。数里复登岸，羣贤俱杖藜。徘徊巖石畔，寻觅退之题。",
    "author": "文彦博"
  },
  {
    "id": "c679891d-219a-4e8d-9c32-8421e41234ea",
    "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中祕书丞同游枋口泛舟沁水至岘石而登岸历观巖谷间前贤之题名翌日游化成寺以车渡沁回入盘谷穷览山水之嘉处由燕川而归 化成寺作唐裴相之山墅舍为寺",
    "paragraphs": "昔览传心法，知公素学禅。今游化成寺，使我复思贤。大舍倾高产，多生结胜缘。人琴虽已矣，松菊尚依然。宝地侵苍藓，巍峰柱碧天。撮衣书久失，砻石像犹全。境寂遗尘虑，僧闲足昼眠。欲归情恋恋，缓辔出燕川。",
    "author": "文彦博"
  },
  {
    "id": "aa5a325c-99d1-4516-9a73-30fc6adde341",
    "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中祕书丞同游枋口泛舟沁水至岘石而登岸历观巖谷间前贤之题名翌日游化成寺以车渡沁回入盘谷穷览山水之嘉处由燕川而归 过燕川渡",
    "paragraphs": "早过燕川渡，千峰插太虚。云开微见日，水浅不渐车。风急樵歌响，霜严木叶踈。缘溪东北去，巖腹有精庐。",
    "author": "文彦博"
  },
  {
    "id": "77e0269f-1d27-4c0e-871d-e569cb2d4cbe",
    "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中祕书丞同游枋口泛舟沁水至岘石而登岸历观巖谷间前贤之题名翌日游化成寺以车渡沁回入盘谷穷览山水之嘉处由燕川而归 盘谷作 其一",
    "paragraphs": "昔有幽栖士，兹焉遂考槃。惊眠涧泉响，醒酒谷风寒。列岫开窗见，冥鸿倚杖观。韩文传已久，合在翠巖刊。",
    "author": "文彦博"
  },
  {
    "id": "0faa709b-2698-47ac-a322-982c3e32de3f",
    "title": "熙宁癸丑季冬十有三日某被旨谢雪于济祠已事与秘书监光禄卿直史馆太常少卿屯田郎中祕书丞同游枋口泛舟沁水至岘石而登岸历观巖谷间前贤之题名翌日游化成寺以车渡沁回入盘谷穷览山水之嘉处由燕川而归 盘谷作 其二",
    "paragraphs": "愿也乖真隐，韩文旨趣深。本非逃富贵，岂是爱云林。已失豪华望，方萌退缩心。归来老穷谷，村叟共浮沈。",
    "author": "文彦博"
  },
  {
    "id": "46f3a596-1bb8-4f81-b7d4-d6d5e5ce0606",
    "title": "自济源回及中道得通守郎中诗跂羨山水之游以不得陪从为恨因以诗答之",
    "paragraphs": "奉祀灵源腊雪馀，薄寒风景似春初。因寻山下游三日，惟恨罇前欠贰车。南望思君回五马，北来遗我得双鱼。新诗两首连城贵，百斛骊珠价不如。",
    "author": "文彦博"
  },
  {
    "id": "b4aecc85-4e9d-4d1c-9dc6-2aa09e0f3b44",
    "title": "司空相公特贶雅章俯光陋迹依韵和呈以答厚意",
    "paragraphs": "一代勳贤孰拟伦，惟公爵德齿俱尊。顾慙参鲁辞枢筦，辄继萧规偃辅藩。每到碧涟思召茇，时倾绿醑忆曹樽。平嵩极目西南望，仁里高闳近鼎门。",
    "author": "文彦博"
  },
  {
    "id": "5ed71085-6bb7-461b-8bd7-879ece20d561",
    "title": "初泛舟新池观子弟辈作诗因为此示之",
    "paragraphs": "旧池疏引透新池，转觉澄澜势渺弥。得志鱼虾争跳跃，无根萍梗任推移。船头欲过冲桥脚，柳眼初开映水湄。借问阿连春草句，何人先把紫毫摛。",
    "author": "文彦博"
  },
  {
    "id": "77224266-4546-4b4b-b471-48b0411c94fc",
    "title": "将赴大名奉寄西都留守王宣徽",
    "paragraphs": "骤易铜台守，脂车冒蕴隆。北行如拾鲁，南望倚平嵩。畏日临倾藿，惊飚走断蓬。伊流旧亲友，应亦念衰翁。",
    "author": "文彦博"
  },
  {
    "id": "e29cefca-01dc-4402-b2d4-65249b10d8b2",
    "title": "春旱既甚祷祈未应小园即事",
    "paragraphs": "渴望甘膏苏旱岁，日趋祠庙罄虔祈。春风也解相欺罔，鼓扇杨花学雪飞。",
    "author": "文彦博"
  },
  {
    "id": "0b948139-e94f-43d4-a7c6-7e470c7239c7",
    "title": "寄相州侍中韩魏公",
    "paragraphs": "晋公名画鲁公书，高出张吴与柳虞。幸得魏公挥宝墨，缘公楷法亦颜徒。",
    "author": "文彦博"
  },
  {
    "id": "c8fccb09-7829-4ed9-8d6f-5aecd5df1500",
    "title": "题韩晋公村田歌舞图后",
    "paragraphs": "治世舒长日，田家事力苏。干戈久不识，箫鼓共为娱。浊酒行无算，酡颜倒更扶。将求太平象，此是太平图。",
    "author": "文彦博"
  },
  {
    "id": "a0cec0c6-409d-4fda-ba2b-e37dc269353f",
    "title": "题辋川图后",
    "paragraphs": "吾家伊上坞，亦自有椒园。漠漠清香远，离离丹实繁。盈襜常要采，折柳不须藩。每看辋川画，起予商可言。",
    "author": "文彦博"
  },
  {
    "id": "1122965d-6c02-41e7-b1ad-aae6c8d00a63",
    "title": "即事偶书",
    "paragraphs": "世道逢消长，人情徇爱憎。光华如石火，明灭似风灯。巢幕堪忧燕，垂天不羨鹏。危心戒行险，视履益兢兢。",
    "author": "文彦博"
  },
  {
    "id": "306c0b1d-e861-424d-9bc0-8629fd4c2f37",
    "title": "昨夜饮散未眠偶成拙颂录呈武功寺丞若犹未弃无惜开示",
    "paragraphs": "以幻能除幻，居尘不染尘。略于歌舞地，聊现宰官身。有法犹为滞，无心乃是真。还将所得趣，试问悟空人。",
    "author": "文彦博"
  },
  {
    "id": "a44f31d9-1e0c-4b4c-947f-24b4464750e6",
    "title": "再答",
    "paragraphs": "说幻缘知幻，言尘为觉尘。觉知今亦遣，尘幻岂关身。独体方无对，双脩未是真。因君祗夜颂，自愧小乘人。",
    "author": "文彦博"
  },
  {
    "id": "8efe17d5-239f-477f-9184-917d62f6844b",
    "title": "提举刘司封访别将赴滏阳辄成五十六言",
    "paragraphs": "乞领琳宫作散仙，云情鹤态任天然。荣驱轩驭归仁里，恳拜封章解计权。尺璧时光须爱惜，寸金乡土且留连。铜台事事君夸诧，莫望西山紧著鞭。",
    "author": "文彦博"
  },
  {
    "id": "90e41205-3cbc-47e3-9807-49dcfff3b944",
    "title": "偶成小诗赠提举刘司封",
    "paragraphs": "向上应无快活人，斯言未敢便当仁。留君且住非他意，好作熙宁第八春。",
    "author": "文彦博"
  },
  {
    "id": "fe381699-c646-41cb-960e-2ae872e3cb14",
    "title": "家园酴醾自京寄至奉送提举刘司封",
    "paragraphs": "小圃酴醾烂熳开，盈箱采得寄铜台。当花对酒熏然意，似到清香洞里来。",
    "author": "文彦博"
  },
  {
    "id": "ef5699ea-a7bd-4425-bb07-83673c49e34a",
    "title": "提举刘司封监牧张职方咏酴醾诗皆以微文形于善谑辄成累句奉呈聊用解纷  其一",
    "paragraphs": "蛮牋往复写琼瑰，皆是论都作赋才。花本无情亦无语，清香自到邺城来。",
    "author": "文彦博"
  },
  {
    "id": "f88f16bc-1050-41af-b92e-58e0b38c8ee9",
    "title": "提举刘司封监牧张职方咏酴醾诗皆以微文形于善谑辄成累句奉呈聊用解纷  其二",
    "paragraphs": "已折素华迷雪苑，更将琼艳照冰台。刘郎曾入仙源路，又到唐昌观里来。",
    "author": "文彦博"
  },
  {
    "id": "227af050-398b-471a-95a7-8a479a9ccf21",
    "title": "招仲通司封府园避暑",
    "paragraphs": "骑山楼下水轩东，一室初开待白公。虽是不如南涧上，都缘却有北窗风。衔杯避暑称河朔，飞盖延宾在邺中。解榻况逢徐孺子，馈浆如饭与君同。",
    "author": "文彦博"
  },
  {
    "id": "b3a7f9b0-84a5-4821-bc53-b8121d1422d6",
    "title": "金宿楼望月呈仲通司封  其一",
    "paragraphs": "满满十分酒，高高百尺楼。于兹赏圆月，况乃值仲秋。天宇浩无际，露华光欲流。西园清夜景，公干不同游。",
    "author": "文彦博"
  },
  {
    "id": "42fe65b6-1ef6-4af4-bdd7-d0e438004e51",
    "title": "金宿楼望月呈仲通司封  其二",
    "paragraphs": "缅想建安盛，西园飞盖游。初筵会才雅，今夕继风流。月伴昏星出，云随晚吹收。老生于此兴，不减庾荆州。",
    "author": "文彦博"
  },
  {
    "id": "ac4c8b8a-f811-4302-9da7-ea39b8504b76",
    "title": "诗赠提举窦侍郎",
    "paragraphs": "紫髯真将白云卿，总领琳宫道气清。蕲竹一林曾断买，青溪三弄得遗声。季伦自作思归曲，向秀方深感旧情。虽恨功名非谢傅，樽前更欲听君筝。",
    "author": "文彦博"
  },
  {
    "id": "8281c524-a3d1-4420-8ea5-73295c1b3274",
    "title": "舟中别后中夕无寐偶成四十言奉寄中辉大卿聊致黯然之怀",
    "paragraphs": "五十年亲友，如今两鬓霜。相逢在淇澳，所乐似潇湘。话旧如春梦，听歌放酒狂。压关楼下别，一夕九回肠。",
    "author": "文彦博"
  },
  {
    "id": "6b658853-67f1-4bc4-87d0-f2d34c36e87f",
    "title": "依韵谢运使陈虞部生日惠双鹤灵寿杖  其一",
    "paragraphs": "仙禽寿杖垂佳贶，丽句雕章焕列星。深悉至怀形善祷，拟延西景驻颓龄。",
    "author": "文彦博"
  },
  {
    "id": "af218319-11ee-4097-8e42-4973498062b4",
    "title": "依韵谢运使陈虞部生日惠双鹤灵寿杖  其二",
    "paragraphs": "青田双戏九臯鸣，屈降仙姿入户庭。宜与衰翁为老伴，雪毛霜鬓共星星。",
    "author": "文彦博"
  },
  {
    "id": "aeb6d812-698f-4e5a-9593-6a3b8f3b273e",
    "title": "依韵谢运使陈虞部生日惠双鹤灵寿杖  其三",
    "paragraphs": "瑰奇擢秀从王屋，灵寿传名自汉庭。仁者存心安老者，欲扶蹇步得长宁。",
    "author": "文彦博"
  },
  {
    "id": "0ae26fb5-dc32-4f90-bab0-e10f183cca0e",
    "title": "依韵谢运使陈虞部生日惠双鹤灵寿杖  其四",
    "paragraphs": "美干非缘削治成，挺然脩直体坚轻。仙郎曲借扶持力，使助登山蜡屐行。",
    "author": "文彦博"
  },
  {
    "id": "bf34ae45-b89c-42d2-af27-34552aa410f5",
    "title": "熙宁丙辰十一月二十八日安正堂喜雪",
    "paragraphs": "冻云浓厚朔风严，粉揉琼霙扑绮簷。斗变至和缘帝力，迎知上瑞协人占。晚归渔市蓑衣重，晓上旗亭酒价添。更待三英同胜赏，翩翩赋笔紫毫铦。",
    "author": "文彦博"
  },
  {
    "id": "85c37a59-5bb6-4d10-8fd5-72729ded79b6",
    "title": "雪霁金宿楼閒望偶作",
    "paragraphs": "盈尺初晴皓采鲜，长空极望势漫漫。铜台不惮三休上，冰井须添一倍寒。舟檝似从云外过，园林如在鑑中看。冬来景象今方好，未到黄昏且凭栏。",
    "author": "文彦博"
  },
  {
    "id": "d8a794bc-7ea4-462a-9785-1f3db7a17b53",
    "title": "诗答郓州分司李待制许中春宠访",
    "paragraphs": "念昔多闻友，于今四纪强。滞才君绊骥，叨命我循墙。二月芳期近，三台淑景长。东郊望飞盖，原隰有辉光。",
    "author": "文彦博"
  },
  {
    "id": "fc087451-bdc0-4bbb-b7ea-3303d2e2b853",
    "title": "谢假新舟",
    "paragraphs": "使舰新成泛碧澜，更陪李郭共登仙。深惭一水如衣带，不称君家旧济川。",
    "author": "文彦博"
  },
  {
    "id": "4a73c197-6b3e-43f7-a808-b937a147cae5",
    "title": "寒食游压沙寺雨中席上偶作  其一",
    "paragraphs": "魏公前岁朝真去，寂寞阑干尚有情。莫道甘棠无异种，至今留得雪香名。",
    "author": "文彦博"
  },
  {
    "id": "6d8f2d73-04ce-405f-9853-499ae90c9d11",
    "title": "寒食游压沙寺雨中席上偶作  其二",
    "paragraphs": "沙路无泥地侧金，满园香雪照琼林。一枝带雨樽前看，还是去年寒食心。",
    "author": "文彦博"
  },
  {
    "id": "247452e9-9c3b-4d7a-8f7b-e5b048f697af",
    "title": "机宜职方见示三月十八日游船场见许公亭诗追惟文靖公之旧蹟辄成四十言以继善声",
    "paragraphs": "文靖居留日，于兹事胜游。春塘虽有草，夜壑已无舟。召伯昔所憩，魏人今再脩。不缘从众乐，争忍过西州。",
    "author": "文彦博"
  },
  {
    "id": "ecf0892a-85d5-4dbd-86fe-2fbac781d4a9",
    "title": "某伏覩运使金部运判秘丞运同赞善赠长老元师诗一首举唱三观圆成叵测精微但深讚歎辄不自揆愿继善声素昧宗乘颇慙芜陋",
    "paragraphs": "北土久无临济嗣，宗风不振至于今。方当魏俗依僧宝，须访尧山礼道林。东去恳邀香象驾，西来顿识祖师心。绀园变色慈云庇，蔀屋容光惠日临。理事融通周法界，处时同就听潮音。不分孔老为三教，欲使瓶盘作一金。得度皆欣龟值木，当机尽许芥投针。伽佗孤起开晨景，伊字齐脩照溟阴。独愧钝根非了了，宛同眢井自沉沉。愿将天钵清凉水，浄洗昏眸与浊襟。",
    "author": "文彦博"
  },
  {
    "id": "13605725-b1af-42b6-af53-a90a45f484a4",
    "title": "效唐杜牧之对酒绝句",
    "paragraphs": "醒时忙事醉时闲，随分倾杯也破颜。若使玉楼休酿酒，春风应不到人间。",
    "author": "文彦博"
  },
  {
    "id": "7cc61ed3-d9ce-4940-8998-e95eeb8fdeb0",
    "title": "追和",
    "paragraphs": "销磨岁月功名内，检束身心礼法中。除却高阳诗酒伴，人间谁解惜春风。",
    "author": "文彦博"
  },
  {
    "id": "93e7d324-b781-468d-974e-6e79557daae9",
    "title": "问石楠",
    "paragraphs": "遣使赴西洛，因书问石楠。栽培既已久，围径必须添。布叶应笼槛，抽梢定出簷。丹心与劲节，无惮雪霜严。",
    "author": "文彦博"
  },
  {
    "id": "fa1cc4a0-dc6d-46aa-bd70-f1b583d5f1dc",
    "title": "问栝",
    "paragraphs": "酷爱池南栝，当年手自栽。出蓝常有望，生白固难催。得地根弥固，凌霜势不摧。楸梧皆不问，为尔亦凡材。",
    "author": "文彦博"
  },
  {
    "id": "6976ff91-41e8-4a39-a105-99381bcfc1e2",
    "title": "书扇",
    "paragraphs": "莫结新情断旧情，斯言明载坐忘篇。心名口诵为深戒，祗恐迷情逐景牵。",
    "author": "文彦博"
  },
  {
    "id": "11917a69-755c-4a7d-919b-07e5cf12def3",
    "title": "诗答致政范侍郎致政内翰侍郎荣过郊居少驻轩驭兼留诗咏俯贲丘樊辄次元韵",
    "paragraphs": "郊居诚敝陋，平地见伊光。适值华轩过，仍当煦景长。幸能留憩止，岂敢谓高凉。绿篠缘荒径，青萝补坏墙。劝耕周厥土，问稼保斯箱。处择仁为里，归寻醉作乡。老怀从放达，宴坐绝稀望。后躅承相顾，交情孰可方。清吟委珠玉，雅奏协宫商。似震惊羣蛰，如牷荐大房。畏涂逢善友，酷暑得寒浆。三复劳鉆仰，词雄韵更强。",
    "author": "文彦博"
  },
  {
    "id": "b12716fd-4fa6-4425-bb2f-1d8c8e22b89f",
    "title": "运判秘丞黄以某自大水后久无燕集声酒之乐贻书问念继以佳章辄依来韵和呈黄莗",
    "paragraphs": "下水关楼张别宴，别来惟是寄双鳞。近缘荒政须藩乐，趣办舆梁为济人。歌罢贯珠收画扇，舞停回雪卷文裀。蓬山叔度怜勤瘁，继走邮筒惠讯频。",
    "author": "文彦博"
  },
  {
    "id": "67ffdde1-4d43-4044-87ca-d30cc6b2d90b",
    "title": "谢运使陈金部生日惠绣寿仙香炉合依韵和二绝句  其一",
    "paragraphs": "絺绣为章古法传，刺文肖象用功专。他时携去伊川坞，欲并西方皤叟仙。",
    "author": "文彦博"
  },
  {
    "id": "b1468728-2061-4617-bd3f-e8033e2a13db",
    "title": "谢运使陈金部生日惠绣寿仙香炉合依韵和二绝句  其二",
    "paragraphs": "诗缘大雅成歌倾，器自良工得范模。珍重星郎为寿意，更从兰省辍薰炉。",
    "author": "文彦博"
  },
  {
    "id": "c00041d4-4539-446d-b1f4-de0821af9eed",
    "title": "龙图给事使还过魏少留仙斾道旧为乐因及北史魏收之语作为雅章辄敢寄声聊资一噱",
    "paragraphs": "剧谈亹亹倍尘麾，奇表堂堂对伏犀。易作诗章频有得，难为逋峭岂无稽。回驱大旆龙沙北，归直清厢虎帐西。久困土山缘直道，侃然常耻病于畦。",
    "author": "文彦博"
  },
  {
    "id": "2db1cc91-2753-4031-897b-0f8f6c3a7868",
    "title": "路上舟中作",
    "paragraphs": "诏乘巨舰济安流，圣念偏于老者优。堪笑霸臣何琐琐，五湖归去一扁舟。",
    "author": "文彦博"
  },
  {
    "id": "09868b3d-dec1-42d1-a786-7c498f3099dc",
    "title": "行及白马寺捧留守相公康国韩公手翰且云名园例惜好花以俟同赏因成小诗  其一",
    "paragraphs": "公书苦惜春光晚，柳絮榆钱扑面飞。惟说名园绝奇品，留花未发待翁归。",
    "author": "文彦博"
  },
  {
    "id": "11d6b6e4-8e21-4e53-b6b3-3f4da0b985d9",
    "title": "行及白马寺捧留守相公康国韩公手翰且云名园例惜好花以俟同赏因成小诗  其二",
    "paragraphs": "去岁曾吟怨别诗，今春醉赏又参差。洛城虽是归来晚，趁得姚黄正发时。",
    "author": "文彦博"
  },
  {
    "id": "cfe0dd8f-1bf8-4764-9d3e-954fde9b7598",
    "title": "留守相公宠召同赏花欢饮兼示雅章次韵",
    "paragraphs": "洛表衡臯谷雨天，归来景物尚鲜妍。喜随使旆寻花圃，急趁宾簪赴绮筵。酒拨嫩醅倾绿液，曲调新谱促朱絃。玉堂仙客应潜笑，强作风情学少年。",
    "author": "文彦博"
  },
  {
    "id": "964833bd-20e9-4a22-89e7-615f6d033884",
    "title": "留守相公宠示东田讌集诗依韵和呈",
    "paragraphs": "尝同徐勉构东田，花竹成阴雨后天。为爱宪台宽白简，得随相府赏红莲。清樽屡釂吟情逸，红袖频翻舞态妍。归兴直须三鼓尽，月华况是十分圆。",
    "author": "文彦博"
  },
  {
    "id": "2180ffc4-d4b5-4a08-9bcc-1282c371fc07",
    "title": "端午日招诸公于敝园为角黍之会独尧夫不至因成小诗奉呈用资一笑",
    "paragraphs": "药饵从来多客至，人情大抵见荣观。戴崇贪赴安昌会，必为东田不足欢。",
    "author": "文彦博"
  },
  {
    "id": "67f539ab-3a23-4e14-9ff5-6c8a1c4688c9",
    "title": "留守相公宠赐雅章召赴东楼真率之会次韵和呈",
    "paragraphs": "朱楼华阁府园东，蜗陋仍依美庇中。俭幕深严依绿水，楚台高迥快雄风。四絃清切呈新曲，双袖蹁跹试小童。况是元规兴不浅，归轩争敢便怱怱。",
    "author": "文彦博"
  },
  {
    "id": "ba8b7199-372a-4873-be30-b751a958ce1f",
    "title": "次韵留守相公同游龙门",
    "paragraphs": "凿开青障启天门，直泻伊流洩汝坟。八节惊涛鼍振鼓，千花宝塔鴈翔云。巖隈雨过飞泉涨，谷口风回堕叶纷。龛穴隆穹三像列，楼台华焕两崖分。方陪茜旆来寻胜，不就蒲飱趁茹荤。北里笙竽皆拥从，东山罗绮半酣醺。升堂共覩皤仙貌，策杖同寻古士坟。喜脱貂冠亲野老，幸随态轼附邦君。林峦岑寂真堪赏，市井喧譁渐厌闻。人度长川犹隐映，香销古殿尚氛氲。周生归后兰重佩，荀令行时蕙更薰。晓露未晞珠滴泪，秋花争发锦挑文。羣娃散步尘生袜，小舫争登水溅裙。钓叟傍观皆歎羨，禅师迎谒尽欢欣。既无冗局羁闲迹，忍促回轩背夕曛。得向石头溪上饮，从今遂不畏移文。",
    "author": "文彦博"
  },
  {
    "id": "7990c905-04df-415d-9e17-372c23064773",
    "title": "次韵留守相公佳雪应时",
    "paragraphs": "同云瑞雪符丘祷，喜气欢声动洛师。农事迎知春后望，时寒顺应腊前期。抽毫未见三英赋，贵纸先传六义诗。贤者与民同此乐，下民无复共嗟咨。",
    "author": "文彦博"
  },
  {
    "id": "022a0d5f-0e69-47c4-8a98-dd74880b6cb0",
    "title": "次韵留守相公以罗门新渠并成喜而成咏",
    "paragraphs": "万艘潭汇嘉猷里，分洛疏伊尽北驰。远引駃风通越货，肇营胜迹在唐时。通渠中梗年滋久，美利重兴势亦迟。漕口罗门今并复，相君一一授成规。",
    "author": "文彦博"
  },
  {
    "id": "fb320d4b-9a11-4ddf-972d-92fcd8284118",
    "title": "知府学士远寄雅章曲念衰老谨依高韵和呈粗伸感佩之意",
    "paragraphs": "几年洛社盍朋簪，照席琼枝秀出林。月夕同游诗笔健，花时共赏酒杯深。帝纶中出荣开府，使节西驰怆判襟。远寄佳章念衰朽，知君最有岁寒心。",
    "author": "文彦博"
  },
  {
    "id": "4cc5aaff-8f61-464e-8a6a-675a1f736c1a",
    "title": "和致政张大夫见贻之什",
    "paragraphs": "自愧无才济世难，貂蝉挂了谢朝班。襟形散逸尘埃外，杖履逍遥水石间。君亦早抛华省贵，人皆仰羨白云闲。湖溪闻与郊居近，不用拈钱剩买山。",
    "author": "文彦博"
  },
  {
    "id": "aa3cae39-8c03-4859-8824-a1f8dbe0795f",
    "title": "送顺师赴积庆院寂照庵结夏偶成二颂",
    "paragraphs": "原夏南归寂照庵，潜移性海入华严。从来野寺门风拙，频与西堂受小参。西堂旧有牧牛图，七祖真容列座隅。虽是宗门粗浅法，从粗入细到无馀。",
    "author": "文彦博"
  },
  {
    "id": "a4ae3e56-bac6-4753-8acd-ca34719e8c42",
    "title": "送弥陀实师访积庆西堂顺老",
    "paragraphs": "好去三摩地，相逢两会家。禅心究实际，慧眼绝空花。闻在东林日，常烹北苑茶。愿将甘露味，馀润济河沙。",
    "author": "文彦博"
  },
  {
    "id": "b4587552-64da-4746-afe1-c5667d81441a",
    "title": "颂寄实师顺师",
    "paragraphs": "传闻二禅伯，共是一家风。悟处头头悟，通时事事通。西堂入妙用，寂照舍真空。更有青青竹，菩提法眼中。",
    "author": "文彦博"
  },
  {
    "id": "24c93525-3a65-4d44-8ac1-d42cd9748439",
    "title": "余前此二纪保厘西郊与判台李少师及洛社诸君游龙门饮伊上有渔者献鳜鱼十数尾因作羹鲙坐客有思鲈之兴余后守魏累请休致久而未遂曾为忆鳜诗寄洛下诸贤今年秋累与诸君饮于东田池上苇间鲙鱼炊香稻以佐酒浩然有江湖之趣因作是诗并录忆鳜诗如左",
    "paragraphs": "一罇江上思鲈酒，两首伊滨忆鳜诗。今日东田遂前请，香梗绿蚁鲙红丝。",
    "author": "文彦博"
  },
  {
    "id": "485c7f1f-7ec7-46df-8a7f-abf22d37ccb5",
    "title": "嘉祐中余尹河南与少师李公明龙图董巨源集贤王伯初同游龙门渔者得鳜鱼数十尾以助杯柈饮兴皆欢日月云迈几二十年感旧念游作忆鲈诗乃思鲈之比也  其一",
    "paragraphs": "西风一棹思鲈兴，抖擞尘缨归旧庐。最忆香山石楼下，清伊深处钓寒鱼。",
    "author": "文彦博"
  },
  {
    "id": "0616af58-12e2-4153-b313-5a94d00ffb87",
    "title": "嘉祐中余尹河南与少师李公明龙图董巨源集贤王伯初同游龙门渔者得鳜鱼数十尾以助杯柈饮兴皆欢日月云迈几二十年感旧念游作忆鲈诗乃思鲈之比也  其二",
    "paragraphs": "追思洛社闲游伴，屈指于今太半亡。若到龙门更闻笛，定知悲感似山阳。",
    "author": "文彦博"
  },
  {
    "id": "39725460-4f60-4554-a504-b1b1a479566e",
    "title": "尧夫惠簟",
    "paragraphs": "使指及门传惠赐，蕲春薤叶水纹寒。相君鼎意多兼济，欲使炎天老者安。",
    "author": "文彦博"
  },
  {
    "id": "5c19c14e-2321-4bdf-8f51-28b4028c2475",
    "title": "清明日玉津园赐宴即席",
    "paragraphs": "节应桐华始，筵开禁苑新。推恩缘旧物，如惠及陈人。众乐闻天奏，同寅会柄臣。兰肴享丰洁，桂醑釂芳醇。覆育需云广，涵濡湛露均。桑榆垂晚景，何路报尧仁。",
    "author": "文彦博"
  },
  {
    "id": "89d6b2fa-8560-4907-8818-f9859d5ab7af",
    "title": "西归日琼林苑赐宴即席",
    "paragraphs": "窃禄叨荣四纪馀，退思侥倖亦无如。趋朝再覩新宫省，解绂还归旧里庐。报国丹心明皎皎，恋轩疲足去徐徐。羣公尽出都门祖，盛事光于汉二疏。",
    "author": "文彦博"
  },
  {
    "id": "a4ce08c5-c1fe-4bf1-bff5-e60694a471ef",
    "title": "臣得请致政赴阙谢恩脩觐礼成回归西洛感恩恋圣情激于中谨成五言十二韵诗一首斋沐缮写上进",
    "paragraphs": "遭时方筮仕，涉道未逢源。四纪叨荣禄，三朝忝圣恩。华颠固一节，厚载讬孤根。得谢缘矜老，求全愧达尊。懋官非尚德，进秩玷维垣。海纳推涵育，天容示保存。赐筵临黼座，别旨釂金罇。献替蒭词拙，详延玉色温。云章训深厚，日接宠便藩。穆穆辞宸扆，迟迟去国门。恋深惟有涕，感极却无言。誓竭忠懃志，书绅戒子孙。",
    "author": "文彦博"
  },
  {
    "id": "d59c6ec0-68e2-44f7-9af1-cee94877bfc3",
    "title": "臣伏蒙圣恩今月二日就琼林苑特遣中使宠赐御诗仰味圣言恭披宸翰曲推恩礼过奖愚臣感愧之深负荷弗克辄课愚陋恭和圣制",
    "paragraphs": "老臣为感圣恩殊，趣治轻装觐帝居。锡宴便藩亲凤扆，赐章重叠捧龟书。康时有志才终短，报国无功术已疎。身在洛阳心魏阙，愿倾丹恳上公车。",
    "author": "文彦博"
  },
  {
    "id": "826ea981-11a2-4bd4-b84d-0ca5f32b7e0d",
    "title": "次韵留守相公光和运使度支诗",
    "paragraphs": "今古虽殊事不殊，古今贤相事相符。昔惟晋国今康国，皆自西都镇北都。奕叶公台缘世济，累朝名德与功俱。镕成九鼎归良冶，玉季金昆动一鑪。",
    "author": "文彦博"
  },
  {
    "id": "d95c5268-1a9c-4832-a479-c652760303dd",
    "title": "送圆明大师归吴兴",
    "paragraphs": "数曲清琴达舜聪，瑶津仙苑助薰风。朝端多士知音久，霅上故栖归思浓。命服鲜华新烂椹，行装轻简旧焦桐。乡人若问大檀越，尽在食经千部中。",
    "author": "文彦博"
  },
  {
    "id": "d167e2f9-0799-4725-83e4-478ef232dda4",
    "title": "某再获谢事归老洛师留守相公宠惠台什过形奖予谨达来贶",
    "paragraphs": "二圣恩深念老臣，许从休退乐伊滨。重观景物皆尘迹，喜见居留是故人。林下放怀无检束，樽前道旧长精神。公难久作东田伴，却作黄枢秉化钧。",
    "author": "文彦博"
  },
  {
    "id": "1906fc4c-7671-42e9-84b5-808ea0cb292e",
    "title": "留守相公宠示喜雨雅章曲有推借谨抒鄙意上答",
    "paragraphs": "嵩阴累昼结层阴，一夕霶沱济物深。稼穑首资千亩籍，焦劳顿释两宫心。高台便有凉风至，奥室全无暑气侵。利泽定知均率土，保厘再起作商霖。",
    "author": "文彦博"
  },
  {
    "id": "d7dc83ef-6027-4564-93a9-a260528b6dbc",
    "title": "留守相公",
    "paragraphs": "荐捧佳章频歎服，洋洋盈耳类锵金。老昏拙滞无才思，勉强难为继大音。",
    "author": "文彦博"
  },
  {
    "id": "b7487668-b17b-42d4-862a-781f444d4c81",
    "title": "余于洛城建春门内循城得池数百亩其池乃唐之药园因学徐勉作东田引水一支灌其中岁月渐久景物已老乔木脩竹森然四合菱莲蒲芰于沼于沚结茅构宇务实去华野意山情颇以自适故作是诗",
    "paragraphs": "引得清伊一派通，三湾相接势无穷。便成渺渺江湖趣，更有萧萧芦苇风。西洛故年为胜地，东田今日属衰翁。药园事迹分明在，尽见云卿旧记中。",
    "author": "文彦博"
  },
  {
    "id": "dbc296b3-2286-454d-b434-1f21585cdc0f",
    "title": "游东田八韵",
    "paragraphs": "文物平津阁，风流太傅山。胜游松岛外，故迹药园间。霜蔀编为屋，寒荆刈作关。窗棂云漠漠，畦窦水潺潺。芦渚炊烟起，萍沤钓艇还。竹经朝雨翠，荷借夕阳殷。幽兴能招隐，高情自爱闲。从来行乐处，携手一开颜。",
    "author": "文彦博"
  },
  {
    "id": "91d0e0d6-dd89-430d-b586-98566e90812a",
    "title": "与之珍朝议秋日东田观鱼掷饼水中鱼食者众  其一",
    "paragraphs": "观鱼最是乐，莫作羨鱼心。退而能结网，所得过千金。",
    "author": "文彦博"
  },
  {
    "id": "dc016c28-af7a-42ff-b3c2-ba01dfe56126",
    "title": "与之珍朝议秋日东田观鱼掷饼水中鱼食者众  其二",
    "paragraphs": "垂钓与施食，乃是两般心。莫作鲁人意，公张取百金。",
    "author": "文彦博"
  },
  {
    "id": "bbce8fb9-c987-45b3-a210-601196e8253e",
    "title": "与之珍朝议秋日东田观鱼掷饼水中鱼食者众  其三",
    "paragraphs": "凫鸥两闲暇，知我无机心。跃渊宜自在，直莫上钩金。",
    "author": "文彦博"
  },
  {
    "id": "640b495f-d374-41c3-9aa2-f759b72d79a6",
    "title": "前日蒙留守相公玉汝延饮于中和新堂仍别设毡幄欲令羸老暂憩翌日小娃已传其说辄成小诗",
    "paragraphs": "新堂仍设旧青毡，欲使刘伶暂醉眠。何似奇章南涧上，别开一室待焦先。",
    "author": "文彦博"
  },
  {
    "id": "5815cd85-4569-4698-a3af-7352d9b43b8d",
    "title": "留守相公",
    "paragraphs": "中和堂饮夜厌厌，逸客峨冠欲堕簪。深荷相君怜老意，改题毡幄醉眠庵。",
    "author": "文彦博"
  },
  {
    "id": "70b99b96-3a38-4c5e-8f4c-1158d5100807",
    "title": "留守相公玉汝宠示嘉篇有棠阴旧游之句过奖难当辄敢和呈",
    "paragraphs": "曹酒清醇饮易酣，接䍦倒著不须簪。甘棠旧憩人无咏，何似退归伊上庵。",
    "author": "文彦博"
  },
  {
    "id": "437036d4-4587-42df-866c-068ef4015348",
    "title": "再和留守相公惠雅章",
    "paragraphs": "蜗舍归来多闭户，貂冠挂了不留簪。每登丞相潭潭府，常憩西厢大隐庵。",
    "author": "文彦博"
  },
  {
    "id": "c7572654-bba2-4edf-a189-98aea1ebc5f0",
    "title": "再和留守相公继示雅章",
    "paragraphs": "两两台符世仰瞻，高怀冲淡厌华簪。经纶器业时方赖，难遂南阳卧草庵。",
    "author": "文彦博"
  },
  {
    "id": "8865b1a2-eff9-42c7-96c1-3a84f23ea84e",
    "title": "送留守相公",
    "paragraphs": "樽前不制泪汍澜，大抵人情老别难。东阁宾朋渐分散，西都风景便阑珊。惟凭鱼鴈通书问，祗对松筠想岁寒。公衮还朝副公望，永将天下置之安。",
    "author": "文彦博"
  },
  {
    "id": "b6c97aa8-1d8d-4e8b-b250-a92d92739c4c",
    "title": "次韵致政中散宠惠雅章",
    "paragraphs": "承枉安车访孟津，披云喜睹旧风神。昔年交会心相契，今日朋从意转亲。华发并蒙难老福，清罇莫作独醒人。高门积庆簪缨盛，世上尊荣孰比伦。",
    "author": "文彦博"
  },
  {
    "id": "d8cdf9d3-87dc-4851-b8de-797a7d023366",
    "title": "致政中散荀龙连惠三篇俯光衰老辄亦依韵和呈再鼓羸师其气已竭止希一览而弃之可也",
    "paragraphs": "郢楼高唱丽阳春，重叠三章妙入神。席上纵欢殊不倦，樽前道旧转相亲。故交共是休闲客，令子今为辅弼人。河内仙居颇优逸，风流雅尚有谁伦。",
    "author": "文彦博"
  },
  {
    "id": "d22a3d0b-657e-4948-bfcf-0dd89a29d6f0",
    "title": "河阳寄留守相公",
    "paragraphs": "蹔别荧煌座，初为半月期。洛城归意切，不独为花时。",
    "author": "文彦博"
  },
  {
    "id": "1317b21f-3a5c-435c-80e6-cd3a02ed1571",
    "title": "次韵留守相公促令归洛",
    "paragraphs": "自古锦城虽可乐，犹言不若早还家。三城争似洛城乐，只是安仁一县花。",
    "author": "文彦博"
  },
  {
    "id": "e091f5a8-5e80-4b59-bb50-10bbbb5e17ee",
    "title": "谢留守相公尧夫惠书及诗意爱勤重  其一",
    "paragraphs": "河阳满县花称好，仰望山川难比肩。留钥惠诗锵玉振，采毫洒墨灿星联。樽前毕集邹枚客，舟上同登李郭仙。伊叟依刘心更切，柴车促驾即言还。",
    "author": "文彦博"
  },
  {
    "id": "75fc419e-726b-4b4e-ac87-5c10b8ec8a59",
    "title": "谢留守相公尧夫惠书及诗意爱勤重  其二",
    "paragraphs": "雨后全无京洛尘，名园胜景好游人。东田兼有春毬探，来就三城报得春。",
    "author": "文彦博"
  },
  {
    "id": "7c30b58d-07ee-4b24-a0ad-2a0bdf1ee429",
    "title": "题河阳太师堂  其一",
    "paragraphs": "自别三城十九年，重来旧迹总依然。鲤庭兼是鱼符守，戏䌽承颜慰目前。",
    "author": "文彦博"
  },
  {
    "id": "f551c574-e6b5-482d-beea-1d65ab143cef",
    "title": "题河阳太师堂  其二",
    "paragraphs": "河桥洛宅近相望，三月花时日又长。蹔整安车来子舍，为吾特启太师堂。",
    "author": "文彦博"
  },
  {
    "id": "dfd851b9-f112-47b9-9bb4-499921cbe771",
    "title": "游花市示之珍",
    "paragraphs": "去年春夜游花市，今日重来事宛然。列肆千灯争闪烁，长廊万蕊鬭鲜妍。交驰翠幰新罗绮，迎献芳樽细管絃。人道洛阳为乐国，醉归恍若梦钧天。",
    "author": "文彦博"
  },
  {
    "id": "c2846ad8-c3e5-4256-9739-323c6440cdf8",
    "title": "题伊叟庵  其一",
    "paragraphs": "斯干室上上方北，巖伴自为伊叟庵。每到庵中须熟寝，觉来惟共老僧谈。",
    "author": "文彦博"
  },
  {
    "id": "0c242d04-42cf-4ff5-b14d-390a5743a440",
    "title": "题伊叟庵  其二",
    "paragraphs": "此庵庵北望伊堂，南望伊川极目长。更有箕山并颍水，连延直入挂瓢乡。",
    "author": "文彦博"
  },
  {
    "id": "bf18b88d-1ffb-4bf2-a71d-8a5f8bd27f8d",
    "title": "清明后同秦帅端明会饮于李氏园池偶作",
    "paragraphs": "洛浦林塘春暮时，暂同游赏莫相违。风光不要人传语，一任花前尽醉归。",
    "author": "文彦博"
  },
  {
    "id": "afb1d989-4804-4b05-bc2c-a5a5d322161f",
    "title": "贤大师以诸巨公画像见示传神写照曲尽其妙兼丐拙诗辄成一首奉呈",
    "paragraphs": "用志专精妙入神，援毫肖象夺天真。能将绘素传奇表，似与公侯结胜因。娄德高僧通夙命，王维善画记前身。师缘素习今生悟，曾写云台四七人。",
    "author": "文彦博"
  },
  {
    "id": "3fe43725-f24b-4968-9ea7-9977b77727a9",
    "title": "题郭熙画樵夫渡水扇",
    "paragraphs": "浅水深山一径通，樵夫涉水出林中。可怜画笔多情思，写在霜纨一扇风。",
    "author": "文彦博"
  },
  {
    "id": "bdd0412c-7e6a-4c0a-b86f-1371dbeec97c",
    "title": "经略大观文相公寄示东田别后一篇谨次元韵",
    "paragraphs": "出处交游数十年，故情勤重见矜怜。东田屡涉求羊径，西洛频陪李郭仙。四路连城归节制，万兵开府壮威权。雅章垂贶尤奇绝，走笔如风似湧泉。",
    "author": "文彦博"
  },
  {
    "id": "e5cca664-e651-46d7-8bb9-14cdb1e1bb85",
    "title": "次韵留守相公以某赴东庄特赐佳篇",
    "paragraphs": "东郊瘠土才千亩，绕舍团椒仅百家。地接玉泉多草木，路经缑岭少风沙。能留过客虽无饵，时对清罇亦有花。昔日相君曾降顾，常忧蜗陋不容车。",
    "author": "文彦博"
  },
  {
    "id": "d16e82f6-b2db-4dd6-b8f2-99a196c8df85",
    "title": "驾经略太尉相公移镇太原  其一",
    "paragraphs": "国节移全晋，阶符应列星。新开大幕府，俗号小朝廷。风偃殊邻服，威加绝塞宁。归来烟阁上，肖象炳丹青。",
    "author": "文彦博"
  },
  {
    "id": "47af524d-e6d5-445d-94b2-d9d8baf495c9",
    "title": "驾经略太尉相公移镇太原  其二",
    "paragraphs": "北首并州路，旌幢拥画轮。万兵严后从，百吏拜前尘。汉相仪刑重，尧风气俗淳。政成期月报，四海望洪钧。",
    "author": "文彦博"
  },
  {
    "id": "6158c7e1-b0a8-4ba3-bdb6-04d8f3dd785e",
    "title": "驾经略太尉相公移镇太原  其三",
    "paragraphs": "将军号令柳营传，缓带投壶自适然。一片笙歌闻四面，晋公旧事在龙泉。",
    "author": "文彦博"
  },
  {
    "id": "e9c0ecfd-991a-47ec-a9c7-0d4bebe584c8",
    "title": "驾经略太尉相公移镇太原  其四",
    "paragraphs": "晋阳襦袴歌来暮，洛宅衣冠动去思。若到参虚念嵩少，北园南望下楼迟。",
    "author": "文彦博"
  },
  {
    "id": "a1612037-4d11-451d-a6a5-17948463ac62",
    "title": "忆东溪",
    "paragraphs": "常忆东溪溪上坐，相从惟有野僧来。可怜鸥鸟知人意，料得无机总不猜。",
    "author": "文彦博"
  },
  {
    "id": "f93f81d0-bd12-4ac9-8f84-ee0c9a435f8c",
    "title": "某以端居多暇怀洛成诗伏蒙运使兵部俯垂属和拙诗伸谢",
    "paragraphs": "倦翼念归林，幽怀动越吟。更回谿叟信，深契野云心。巴里传高唱，英韶继善音。便须传洛社，纸价重千金。",
    "author": "文彦博"
  },
  {
    "id": "03d60f59-7f8a-41cd-88de-fd7acfcbda82",
    "title": "运使兵部以某驰想林泉拙诗言志荐承属和曲有褒嘉今复致谢",
    "paragraphs": "为忆伊川坞，因成洛社吟。永言聊见志，真赏得知心。黼绣频加饰，夔牙屡振音。传家同祕宝，不啻满籝金。",
    "author": "文彦博"
  },
  {
    "id": "f287bbd0-fbb7-4970-a8fb-e19ec69cd5a1",
    "title": "运使兵部见采拙诗四沐继和唱者已竭而答者无穷内省小巫敢当大敌既难收合馀烬愿为城下之盟",
    "paragraphs": "引玉才三唱，投珠已四吟。一钧皆协律，六义尽同心。巨浸倾无竭，洪钟叩有音。鼓行君正勇，怯者原闻金。",
    "author": "文彦博"
  },
  {
    "id": "4e56aca3-8e3b-4f4b-8f2d-8e3256dfb93a",
    "title": "元师迁化其徒得舍利供于天钵因作四十言讚叹既而得殿省苏承诗又增十字",
    "paragraphs": "师今顺寂去，所寂竟何如。倏尔归无物，湛然同太虚。化成三昧火，超出四禅居。方悟祇园法，又胜漆园书。苏君善知识，言诗更起予。",
    "author": "文彦博"
  },
  {
    "id": "0a9c954b-ad21-4c9e-aafa-1b0739f412d3",
    "title": "令弟坚官满归京偶成四十言代书寄判武学顾学士略资一噱",
    "paragraphs": "多年判武学，未改旧官衔。有意将投阁，无人为解骖。师资尽韬略，况味极齑盐。闻说鲈鱼好，归心风满帆。",
    "author": "文彦博"
  },
  {
    "id": "f2e3f5d3-8c81-4b37-91e2-f57991de3d13",
    "title": "蒙惠咸阳水梨极佳快陶隐居谓梨为快果太原凤栖梨少许纳上非报也欲校其味耳吕大忠运使惠",
    "paragraphs": "凤栖佳果玉浆寒，马乳龙须味一般。未敢便教充钉坐，更将冰蜜校量看。",
    "author": "文彦博"
  },
  {
    "id": "30d0c23e-6214-42c6-8215-9f9559bb2fe9",
    "title": "承答诗披览歎服无已今复和呈资一噱而已",
    "paragraphs": "药录虽称性味寒，涤烦功效有多般。从来御宿嘉名著，岂与西沙一例看。",
    "author": "文彦博"
  },
  {
    "id": "90bd85a3-3e31-4f91-8b4c-fa74b69848a3",
    "title": "承惠梨栗前诗止及梨今并及之荒词喧黯又增战栗",
    "paragraphs": "盈襜始自终南采，兼量初从御宿般。寄到邺城人未识，阿通欣跃已先看。",
    "author": "文彦博"
  },
  {
    "id": "4e662bf5-0b59-466a-8296-5b3279cf3a6b",
    "title": "承惠鳜白鱼蛤蜊仍以佳章见示并深珍感辄依来韵奉和且申致谢之意  其一",
    "paragraphs": "多鱼见馈逾双鲤，异味兼常过八珍。更使伊宾垂钓手，转思东上鲙鲈人。",
    "author": "文彦博"
  },
  {
    "id": "b6627337-fe98-4a54-847c-f8986175df2c",
    "title": "承惠鳜白鱼蛤蜊仍以佳章见示并深珍感辄依来韵奉和且申致谢之意  其二",
    "paragraphs": "望月怀珠重紫唇，隔墙闻卖已称珍。奁收箧贮承佳惠，深济颓山病酒人。",
    "author": "文彦博"
  },
  {
    "id": "366e2264-60dd-4250-b9bd-4aa0cd396d54",
    "title": "偶书答岐守吴卿",
    "paragraphs": "君说归期未有期，西风又是鲙鲈时。何当会集香山伴，同赴松窗烛下棋。",
    "author": "文彦博"
  },
  {
    "id": "12da494f-a34d-4940-9aff-8299ac18ff2e",
    "title": "东溪奉送景仁内翰归东都  其一",
    "paragraphs": "君自东都至西洛，风光相赏不相违。瑞雪承露从头看，看到姚黄兴尽归。",
    "author": "文彦博"
  },
  {
    "id": "554e384b-5360-4329-8e9b-e2ffb598c267",
    "title": "东溪奉送景仁内翰归东都  其二",
    "paragraphs": "暮春脩禊洛川游，丝管随登李郭舟。仲损昌言俱未至，凝眸东望不回头。",
    "author": "文彦博"
  },
  {
    "id": "88079e2d-cedb-441e-9b23-a7022c40b9e2",
    "title": "东溪奉送景仁内翰归东都  其三",
    "paragraphs": "送君东至伊东坞，东望青嵩与白云。又向嵩云更东去，花前把酒惜离羣。",
    "author": "文彦博"
  },
  {
    "id": "6453b33e-f626-46eb-87c4-fbe2c8f08678",
    "title": "颂送天钵长老",
    "paragraphs": "江无行化久，法眼众推尊。不惮南来远，缘从北请频。潮音振祖道，朔土闢宗门。有授传高弟，无遮接下根。慈航拯羣溺，慧日破重昏。老守心迷钝，求师求一言。",
    "author": "文彦博"
  },
  {
    "id": "e80489e4-8bdd-475b-9ada-1729602e8bce",
    "title": "五老会诗",
    "paragraphs": "四个老儿三百岁，当时此会已难伦。如今白发游河叟，半是清朝解绶人。喜向园林同燕集，更缘樽酒长精神。欢言预有伊川约，好作元丰第四春。",
    "author": "文彦博"
  },
  {
    "id": "7c696502-89e0-451d-a9fe-6e3ac648a77f",
    "title": "耆老会诗",
    "paragraphs": "九老唐贤形绘事，元丰今胜会昌春。垂肩素发皆时彦，挥麈清谈尽席珍。染翰不停诗思健，飞觞无算酒行频。兰亭雅集夸脩禊，洛社英游贵序宾。自愧空疎陪几杖，更容款密奉簪绅。当筵尚齿尤多幸，十二人中第二人。",
    "author": "文彦博"
  },
  {
    "id": "222f8c20-cc08-4cbd-8d07-f1aa3c7b4c2c",
    "title": "再酬富公一绝",
    "paragraphs": "洛下衣冠今最盛，当年尚齿礼容优。惟公福寿并勳德，合是人间第一流。",
    "author": "文彦博"
  },
  {
    "id": "d49eda1f-c7c4-4ede-9d1c-a1db94442fab",
    "title": "次韵秦帅经略吕通议过洛少留",
    "paragraphs": "喜过西都暂解鞍，樽前不惜醉酡颜。推襟道旧从容久，落笔成诗顷刻间。塞外定知威令肃，幙中常得雅歌闲。相门出相归人望，琐闼难淹侍从班。",
    "author": "文彦博"
  },
  {
    "id": "2a4e07c4-2789-4460-81fd-0e7fdecea0a4",
    "title": "家园花开与陈大师饮茶同赏呈伯寿正叔昌言",
    "paragraphs": "今朝自赏家园花，浓艳繁英粗可夸。外监上坡俱不至，紫园仙客共烹茶。",
    "author": "文彦博"
  },
  {
    "id": "bc476b22-b1b9-40b2-ac65-e95928371038",
    "title": "近以洛花寄献斋阁蒙赐诗五绝褒借今辄成五篇以答来贶端明  其一",
    "paragraphs": "左魏牛黄数十枝，洗粧添色又新奇。金刀剪送三城去，聊助山翁宴习池。",
    "author": "文彦博"
  },
  {
    "id": "d0d60711-7d7f-449d-8f5e-136c8b7a4708",
    "title": "近以洛花寄献斋阁蒙赐诗五绝褒借今辄成五篇以答来贶端明  其二",
    "paragraphs": "山翁为赏洛花奇，采笔连挥五绝诗。口沫手胝频捧读，兰亭醉墨尚淋漓。",
    "author": "文彦博"
  },
  {
    "id": "87a7c57f-4d24-44cc-8b6e-9f01a6de026c",
    "title": "近以洛花寄献斋阁蒙赐诗五绝褒借今辄成五篇以答来贶端明  其三",
    "paragraphs": "旧说河阳满县花，安仁当日颇矜夸。洛城花品虽奇绝，多出寻常百姓家。",
    "author": "文彦博"
  },
  {
    "id": "0f576e08-fe2d-4d5d-a428-84cdd30b503b",
    "title": "近以洛花寄献斋阁蒙赐诗五绝褒借今辄成五篇以答来贶端明  其四",
    "paragraphs": "朱轮大旆行春乐，济上山阳景物佳。莫羨洛城花品好，三城本自有朱砂。",
    "author": "文彦博"
  },
  {
    "id": "e5253393-69d0-41e7-9792-cb37d0686fc2",
    "title": "近以洛花寄献斋阁蒙赐诗五绝褒借今辄成五篇以答来贶端明  其五",
    "paragraphs": "后园不见栽桃李，旧尹无能可自知。从使当时曾手植，经今十载亦凋衰。",
    "author": "文彦博"
  },
  {
    "id": "106d4549-d7d2-46aa-856b-8bb5a023bd74",
    "title": "近闻有真率会呈提举端明",
    "paragraphs": "近知雅会名真率，率意从心各任真。颜子箪瓢犹自乐，庾郎鲑韮不为贫。加笾只恐劳烦主，缉御徒能困倦宾。务简去华方尽适，古来彭泽是其人。",
    "author": "文彦博"
  },
  {
    "id": "9e37976e-88b5-48a4-9610-6eec151695e3",
    "title": "提举端明宠示三月三十日雨中书怀包含广博义味精深词高韵险宜其寡和辄次元韵",
    "paragraphs": "春光垂欲尽，夏景渐增添。鬰鬰松篁茂，萧萧风雨兼。花心随絮落，屐齿被苔粘。巧啭莺迁木，惊飞燕入帘。虾须穿曲沼，虎爪度前簷。坐久香销炷，吟多笔费尖。云容方霭霭，日色未炎炎。舞鹤倾丹顶，游龟散绿髯。命宾常务率，出令更须严。诗咏当阶药，书寻傍架籤。兰芬衣可袭，露润草俱沾。贵近辞金马，编脩赐玉蟾。高懽惟自适，独乐未尝厌。赤白曾谘丙，丹青每诮阎。冲和缘养浩，寂寞为安恬。身处贫无愧，心贪道不廉。成文推大手，济用鄙轻缣。视履循清节，祈恩陋杂占。闻韶欣凤舞，在藻爱鱼潜。鲈鲙思鱼艇，貂冠望酒帘。圣时非吏隐，贤业系民瞻。抚事惟公论，摛辞乃自谦。保躬诚易退，康世义难淹。纇句慙无取，酬言幸不嫌。",
    "author": "文彦博"
  },
  {
    "id": "5fe01c8a-dd8e-42b3-b0f0-4239e6e6b668",
    "title": "奉陪伯温中散程伯康朝议司马君从大夫席于所居小园作同甲会",
    "paragraphs": "四人三百十二岁，况是同生丙午年。招得梁园同赋客，合成商岭采芝仙。清谈亹亹风盈席，素发飘飘雪满肩。此会从来诚未有，洛中应作画图传。",
    "author": "文彦博"
  },
  {
    "id": "3d15edde-b7f9-4a5c-b582-bd34073bc58d",
    "title": "子山朝奉倅汝阴过洛访别求诗",
    "paragraphs": "邺下才名同七子，六年开幕得嘉宾。屈从颍水投馀刃，合去甘泉作从臣。素以潘阳敦信睦，仍于洛孟卜仁邻。士元骥足难羁绊，即见康衢势绝尘。",
    "author": "文彦博"
  },
  {
    "id": "48da1fbe-bc8f-4fd3-9b1e-32a08b483960",
    "title": "留守相公和提举端明作三寿公字韵诗辄继前韵 纪留守相公",
    "paragraphs": "三川开盛府，万钥主离宫。雪苑延梅叟，湖园奉晋公。因依念有素，出处幸多同。雅会欢言意，今推前辈风。",
    "author": "文彦博"
  },
  {
    "id": "233adfcc-e40f-4c42-9965-977fb4a0a747",
    "title": "留守相公和提举端明作三寿公字韵诗辄继前韵 自述并谢留守相公",
    "paragraphs": "千载亲逢圣，三槐位忝公。周行簉鹓鹭，渭水愧罴熊。致主曾无术，康时岂有功。台文形雅咏，褒假过优隆。",
    "author": "文彦博"
  },
  {
    "id": "d3ebf818-f54c-4cd4-b598-d5173e3aee6a",
    "title": "留守相公和提举端明作三寿公字韵诗辄继前韵 景仁内翰",
    "paragraphs": "春色满伊嵩，春花拆万红。欣逢翰林主，还访玉壶公。听赏吹箫凤，陪随飞盖鸿。罇前忍轻别，乐事转头空。",
    "author": "文彦博"
  },
  {
    "id": "120cdc59-3832-49d4-a7bd-262299083909",
    "title": "留守相公和提举端明作三寿公字韵诗辄继前韵 君实端明",
    "paragraphs": "水轩淙夜响，花寨烨春红。中有羣书府，恬然独乐公。清吟如唳鹤，高翥若冥鸿。汗简犹多费，时闻橐屡空。",
    "author": "文彦博"
  },
  {
    "id": "f9692cac-7042-4aae-8a6d-b8ee876c3d1e",
    "title": "承伯寿大蓬惠书寄大小钵囊花并语及敝居松下石上之饮因成二小诗  其一",
    "paragraphs": "片石长松时下有，青山绿水觉来无。姚黄赏尽东归去，六六峯前会酒徒。",
    "author": "文彦博"
  },
  {
    "id": "7e633518-17e0-4602-8dc7-a6bd09785e5b",
    "title": "承伯寿大蓬惠书寄大小钵囊花并语及敝居松下石上之饮因成二小诗  其二",
    "paragraphs": "大小钵囊花色好，不知得似此间无。玉华峯下应频赏，绮里园中是饮徒。",
    "author": "文彦博"
  },
  {
    "id": "efef0e9d-0b4d-474e-ad7d-bcf514a2e037",
    "title": "次韵留守相公洛中金橘",
    "paragraphs": "嘉实本从南地产，移栽洛土结成时。踰淮未必全为枳，方信中邦物物宜。",
    "author": "文彦博"
  },
  {
    "id": "098d3a1c-e06d-4c90-9ddb-ff882ae30bf2",
    "title": "北都留守相公韩以某顷守魏都粗脩斋舍特加标牓仍示雅章谨依高韵",
    "paragraphs": "载守铜壶踰八岁，渐营凉室与温房。踈帘夏捲清风阁，密幄冬褰爱日堂。窗静坐闻松竹韵，径深行袭蕙兰香。已慙必葺非宏丽，更愧佳章比召棠。",
    "author": "文彦博"
  },
  {
    "id": "1325b915-93f2-4636-9b3f-b286acc07f8c",
    "title": "赠国信毕少卿北京作",
    "paragraphs": "邺下常推七子才，兔园宾客重邹杖。三千里外出疆去，四五年前点顿来。将幙未归慙老大，使旃重到喜追徘。朔风不度龙沙远，只向云中讲信回。",
    "author": "文彦博"
  },
  {
    "id": "416188c3-a0ee-4f1e-a789-ae48acb1fccd",
    "title": "答庞相家园虽陋春物向荣日冀相车时枉游览未蒙宠降承贶佳章谨次严韵",
    "paragraphs": "一廛幽趣斗城西，竹映轩窗柳拂堤。园吏每夸风物美，主人常歎簿书迷。碧池荷动观鱼戏，朱槛梧倾待凤栖。惟愿毗耶长者至，莫忧花里有莺啼。",
    "author": "文彦博"
  },
  {
    "id": "7679b03a-25d2-4409-9de6-99a49d7766f2",
    "title": "题龙门奉先寺兴禅师房",
    "paragraphs": "伊叟已先至，兴公犹未归。凭高东北望，一片白云飞。",
    "author": "文彦博"
  },
  {
    "id": "cbd23485-541f-44be-bc69-99c1f141646f",
    "title": "偶书扇面",
    "paragraphs": "人生七十古来稀，老境来侵老病随。自算愚年垂九十，也须慙愧耳聋迟。",
    "author": "文彦博"
  },
  {
    "id": "012dde63-6cb7-4f45-becf-380b08ee3d8a",
    "title": "慈圣皇太后挽词  其一",
    "paragraphs": "仁皇当宁久，圣后配天崇。厚德符坤象，先朝定震宫。尊荣三代礼，拥佑两朝功。徽范并慈训，皆留信史中。",
    "author": "文彦博"
  },
  {
    "id": "8b0c8c60-4dc2-4e9b-bea7-171d389c543e",
    "title": "慈圣皇太后挽词  其二",
    "paragraphs": "圣孝攀慈范，神游冀少留。重明缘积庆，阴德在贻谋。制服从恩重，因山变礼优。白云何处去，雪涕望嵩丘。",
    "author": "文彦博"
  },
  {
    "id": "9d30d778-978c-4320-8a21-dd0430e6ba5c",
    "title": "慈圣皇太后挽词  其三",
    "paragraphs": "榆輴渐出金门远，兰膳深悲玉座空。奕叶舜华推至孝，前朝文母继清风。栢城鬰鬰依嵩北，石阙隆隆镇洛东。白发老臣何以报，日期西去扫山宫。",
    "author": "文彦博"
  },
  {
    "id": "4f376718-427a-4b64-b05d-14f184e7446e",
    "title": "英宗皇帝挽词  其一",
    "paragraphs": "干德符亨会，天飞出庆宁。继明光五叶，启圣协千龄。方保瑶图永，俄悲玉殿青。定知迁宝座，还集太微庭。",
    "author": "文彦博"
  },
  {
    "id": "9642affa-ed8a-41a1-ac34-2f181c35afcf",
    "title": "英宗皇帝挽词  其二",
    "paragraphs": "厥初丕命集，咸庆长君贤。恭俭敦尧德，忧勤损舜年。象耕苍野地，龙御鼎湖天。帝锡宣英号，鸿休耀信编。",
    "author": "文彦博"
  },
  {
    "id": "690444b5-134a-41f2-97a8-7241699173ed",
    "title": "英宗皇帝挽词  其三",
    "paragraphs": "在隐推龙德，重明协帝华。蓼萧均泽及，四海讋威加。就日心方切，腾天驭已赊。攀髯不可跂，泪目送云霞。",
    "author": "文彦博"
  },
  {
    "id": "3450f665-bfd5-495c-9a56-13a885a3d5e6",
    "title": "濮安懿王夫人挽词  其一",
    "paragraphs": "令淑王藩表，恩荣代邸尊。笃生为圣嗣，善述在神孙。吉兆凭崧麓，真归傃濮园。宾天虽日远，国本自灵源。",
    "author": "文彦博"
  },
  {
    "id": "482ae9d0-6289-4d5c-b9e7-b461c8d4b835",
    "title": "濮安懿王夫人挽词  其二",
    "paragraphs": "昔重间平乐，中推辅佐功。德容咸有裕，善庆果无穷。以义情虽夺，于亲礼更崇。洛郊春向晚，薤挽变凄风。",
    "author": "文彦博"
  },
  {
    "id": "d031cf76-ed79-4b49-b5c5-7dfd20330bbe",
    "title": "神宗皇帝挽词  其一",
    "paragraphs": "千龄逢圣旦，六叶嗣昌辰。睿智天攸纵，章程日又新。车书通绝域，雨露洽殊邻。民罄华封祝，帝思苍野巡。",
    "author": "文彦博"
  },
  {
    "id": "5f375df8-5e5b-4650-9817-bdbdf7f18782",
    "title": "神宗皇帝挽词  其二",
    "paragraphs": "龙髯攀不及，凤翼附无因。望断乔山路，忧深杞国人。含生蒙舜德，率土被尧仁。罔极何由报，徒能损百身。",
    "author": "文彦博"
  },
  {
    "id": "d39f2748-0a05-497a-9fd9-ef2a4666e8e0",
    "title": "神宗皇帝挽词  其三",
    "paragraphs": "元丰圣政洽隆平，溢牍联篇载颂声。皇武惟扬昭七德，帝华克协丽重明。乔山去日乘龙驭，苍野巡时见象耕。忆兆臣民蒙泽久，陨身思报一毫轻。",
    "author": "文彦博"
  },
  {
    "id": "decd4375-ae3c-4967-9bdf-4face70bf567",
    "title": "神宗皇帝挽词  其四",
    "paragraphs": "老臣逢圣运，受眷特优隆。觐礼超羣后，官仪极上公。皇慈矜旧物，帝念录微功。一酌尧罇异，三篇说命同。斯心期检玉，不意遂遗弓。声暨要荒外，哀缠普率中。凄凉石门路，惨淡栢城风。血泪盈襟陨，何由报昊穹。",
    "author": "文彦博"
  },
  {
    "id": "94e61250-f732-4068-a8c1-613e567f47ef",
    "title": "宣仁圣烈皇太后挽词  其一",
    "paragraphs": "九年四海被清晖，瑞彩重轮照殿帏。间日视朝觐旰食，未明思政事宵衣。存心庶务劳千虑，决意真游厌万机。下土颙颙望霄汉，仙舆直指厚陵归。",
    "author": "文彦博"
  },
  {
    "id": "2bb24fd3-b3d0-4b5d-a7d0-51e73c01d0ba",
    "title": "宣仁圣烈皇太后挽词  其二",
    "paragraphs": "老臣八十慙尸素，挂了貂冠归洛阳。芝诏荐临优眷注，蒲轮促起预平章。重辞禁幄犹如昨，今迓灵舆益自伤。勉策衰羸来巩固，临风洒泪厚陵傍。",
    "author": "文彦博"
  },
  {
    "id": "d6a57c41-4801-41fe-896b-b5c594162ace",
    "title": "故相国元宪宋公挽词  其一",
    "paragraphs": "天圣收羣彦，惟公独出羣。两朝推旧德，一代仰高文。得位才康世，逢时道佐君。云胡天不憗，抚几悼勳勤。",
    "author": "文彦博"
  },
  {
    "id": "f7cbad79-3f6d-4a52-826b-958dfc6d26c1",
    "title": "故相国元宪宋公挽词  其二",
    "paragraphs": "念昔为寮契，周旋一纪馀。佐时君望重，谋国我才疎。雾露常蒙润，阳秋每借嘘。忽焉伤殄瘁，陨泪满襟裾。",
    "author": "文彦博"
  },
  {
    "id": "c59d33cb-a23e-4415-9772-13168bb4849d",
    "title": "故相国元宪宋公挽词  其三",
    "paragraphs": "名遂营身退，高风近古稀。台司脱屣去，空土挂冠归。仁寿宜难老，朝阳歎易晞。宸篇学丘祷，恩耀贲泉扉。",
    "author": "文彦博"
  },
  {
    "id": "d3027bd4-ebaf-435f-ab39-fb88f5d716ed",
    "title": "故宣徽惠穆吕公挽词  其一",
    "paragraphs": "奕世韦平族，经时管葛才。苍生方仰望，大厦忽倾颓。不憗皇情悼，如仁士论哀。刑山赴真宅，应见国侨来。",
    "author": "文彦博"
  },
  {
    "id": "8d656a8c-a3f1-446f-97d5-ed0f3fc8b15b",
    "title": "故宣徽惠穆吕公挽词  其二",
    "paragraphs": "蚤预朋从谈燕熟，晚陪枢筦岁时多。心如金石坚无改，声似埙箎久更和。丹凤临池犹未浴，白驹逢隙已先过。相门馀庆簪缨盛，继述皆同谷与傩。",
    "author": "文彦博"
  },
  {
    "id": "7248c564-4cb3-42b9-8f5b-8214c9309df1",
    "title": "故尚书懿敏王公挽词  其一",
    "paragraphs": "盛德三槐旧，论交二纪深。帝聪闻曳履，人望在为霖。没世犹赍志，康时未称心。孤怀伤殄瘁，清泪满衣襟。",
    "author": "文彦博"
  },
  {
    "id": "82844bfc-eca5-4946-a7bd-28ddc84eaf23",
    "title": "故尚书懿敏王公挽词  其二",
    "paragraphs": "上台三品位非轻，秘殿论思职更清。频倚壮猷为屏翰，合从佥议秉钧衡。颓然处顺君无怛，恸矣怀贤我有情。不独九原埋宝玉，人琴从此绝遗声。",
    "author": "文彦博"
  },
  {
    "id": "0c009b19-79ce-4a96-b655-99f1e2eceb3e",
    "title": "尚书令魏国忠宪韩公挽词  其一",
    "paragraphs": "平生投分比金兰，莫逆论心最岁寒。唱第枫宸陪骥尾，秉钧槐府并貂冠。潘阳事契常脩睦，相魏亲邻正讲欢。冰井台边星陨后，百身何赎但汍澜。",
    "author": "文彦博"
  },
  {
    "id": "1b2543e2-470f-4054-ad8a-6ea067d12a68",
    "title": "尚书令魏国忠宪韩公挽词  其二",
    "paragraphs": "出入三朝共，周旋四纪同。论交最知我，经世独推公。观水惊川逝，升堂失栋隆。悲怀与声泪，远寄绋讴中。",
    "author": "文彦博"
  },
  {
    "id": "6a7eb568-b86f-4562-b036-92d700d9bf7a",
    "title": "尚书令魏国忠宪韩公挽词  其三",
    "paragraphs": "三朝光辅致昇平，九叙咸熙入颂声。独运鸿钧成大业，亲扶英主继重明。圣贤自昔推同德，忠献于今重易名。清庙已闻从配飨，哀荣不独在佳城。",
    "author": "文彦博"
  },
  {
    "id": "169ac376-f95f-4f9a-9458-94c9adbbaaaf",
    "title": "中书令鲁国宣靖鲁公挽词  其一",
    "paragraphs": "三朝辅翊秉鸿钧，功在旂常泽在民。黄石授来为帝傅，赤松游去保天真。达生优享高年福，出世轻遗大梦身。自古陉山多吉宅，国侨裴令继芳尘。",
    "author": "文彦博"
  },
  {
    "id": "a0cf64e2-b375-42b8-99da-fd35543e9cd6",
    "title": "中书令鲁国宣靖鲁公挽词  其二",
    "paragraphs": "二府陪游垂二纪，服公哲范每思齐。留心旧典皆驯致，从事新书悉顺稽。言发清风常穆若，心停止水更渊兮。先朝付嘱非无谓，必为其仁在放麑。",
    "author": "文彦博"
  },
  {
    "id": "d4cd0868-328f-482b-8615-44c759cd2248",
    "title": "中书令鲁国宣靖鲁公挽词  其三",
    "paragraphs": "龟蒙启土世传荣，犹倚耆英作政卿。及见伯禽亲拜后，方知遗爱在元成。",
    "author": "文彦博"
  },
  {
    "id": "7636746c-f995-43b0-8e03-5f186268da13",
    "title": "中书令鲁国宣靖鲁公挽词  其四",
    "paragraphs": "穆穆罢朝嗟不憗，冲冲停市歎如仁。生刍絮酒难亲致，薤曲书成泪满巾。",
    "author": "文彦博"
  },
  {
    "id": "fac09e4a-086b-4985-bcf0-e4d03208baf0",
    "title": "王太师挽词  其一",
    "paragraphs": "贤书蚤入英雄彀，冠岁高驰贾马声。一纪玉堂司大笔，两朝金鼎主和羹。天边遽失骑箕象，川上犹思用檝名。欲识圣恩优异处，密章重叠贲佳城。",
    "author": "文彦博"
  },
  {
    "id": "e13f7287-af38-40fb-840b-0a0f08b01c79",
    "title": "王太师挽词  其二",
    "paragraphs": "去春解组遂西征，曾辱都门出饶行。席上诗成光退迹，樽中酒满叙离情。经年方歎音容隔，此日俄惊柱石倾。羸老不能亲引绋，临风洒泪湿襟缨。",
    "author": "文彦博"
  },
  {
    "id": "16b8e20b-b276-458e-a811-b25d313c1ab5",
    "title": "司马温公挽词  其一",
    "paragraphs": "莫逆论交司马丈，君心知我我知君。同谋同道殊无间，一死一生今遂分。八十衰翁如槁木，一千馀日是残曛。前途若有相逢处，尚以英灵解世纷。",
    "author": "文彦博"
  },
  {
    "id": "5d7a9aa8-1a28-434e-a335-313cdb145987",
    "title": "司马温公挽词  其二",
    "paragraphs": "留滞周南十五年，成书奏牍过三千。东山方起为霖雨，大厦俄倾歎逝川。密有忠言如药石，别加优礼赐貂蝉。两宫痛悼皆临奠，祗为臯夔志未宣。",
    "author": "文彦博"
  },
  {
    "id": "fac3e7b3-e39b-4cde-8c94-eff12fdbc8fc",
    "title": "司马温公挽词  其三",
    "paragraphs": "昔有乡贤阳道州，亦闻比近有松楸。新阡便合开三径，同气相求好并游。",
    "author": "文彦博"
  },
  {
    "id": "815f1515-0aad-49d3-924f-c387b7e53ac6",
    "title": "司马温公挽词  其四",
    "paragraphs": "傅巖旧迹今犹在，兼与安平祖庙邻。贤相裔孙还卜宅，先畴吉土是归真。",
    "author": "文彦博"
  },
  {
    "id": "8e031308-c177-4cf5-84b4-f4b0b80a4cc0",
    "title": "司马赠太傅康国韩公挽词  其一",
    "paragraphs": "朝路相从三纪馀，更陪国论对钧枢。康时远术推贤业，造膝嘉猷协帝俞。盘结方资庖刃解，旱干犹望傅霖苏。寝门遽有人琴歎，老伴调零道转孤。",
    "author": "文彦博"
  },
  {
    "id": "a2eaf0f0-7cf3-4032-b761-e57bbfe83376",
    "title": "司马赠太傅康国韩公挽词  其二",
    "paragraphs": "洛城曾与公相别，已为人生老别难。今作绋讴成永诀，满襟悲泪转汍澜。",
    "author": "文彦博"
  },
  {
    "id": "49ee5dd4-8409-4798-8824-3d7ef37c05bc",
    "title": "司马赠太傅康国韩公挽词  其三",
    "paragraphs": "西豪居在许东偏，丹旐遥遥过许田。欲问相君真宅处，高平吉地是新阡。",
    "author": "文彦博"
  },
  {
    "id": "9681da8b-51ab-4389-948e-d8010602c2b8",
    "title": "中书侍郎傅公挽词  其一",
    "paragraphs": "友会朋情二纪馀，金兰投分更无殊。凤池晚接经邦论，龙陛晨陪步武趋。起副民瞻方倚赖，用为霖雨待昭苏。如何奄忽公先逝，自歎灵光老益孤。",
    "author": "文彦博"
  },
  {
    "id": "7a853ac9-84fb-4c4a-adf8-1479784d1181",
    "title": "中书侍郎傅公挽词  其二",
    "paragraphs": "贤业虽长命不融，从来此恨古今同。为霖作砺君家事，未尽舒张数已穷。",
    "author": "文彦博"
  },
  {
    "id": "4159e37e-5733-4f44-947d-be0886d0af2b",
    "title": "中书侍郎傅公挽词  其三",
    "paragraphs": "常爱龙潭龟岛上，移床醉卧绿髯中。茂林脩竹皆如旧，惟歎人琴遂一空。",
    "author": "文彦博"
  },
  {
    "id": "f1d26287-b04b-4329-93c8-400b36a4f3cc",
    "title": "致政仲损工部哀词    其一",
    "paragraphs": "自昔朋游今五纪，断金连璧附英翘。学通经史蒙三益，心类松筠见久要。白首郎潜甘寂寞，清时吏隐甚逍遥。年逾九九诚无慊，惟歎人亡与道消。",
    "author": "文彦博"
  },
  {
    "id": "e998862d-18a5-4dbe-abf2-3b367a7fa7e7",
    "title": "致政仲损工部哀词    其二",
    "paragraphs": "金兰取友务端良，仲损于余极久长。蚤岁倾怀论管鲍，晚年脩好结潘阳。人琴忽起芝焚歎，箫鼓俄随薤挽伤。不到寝门亲一恸，临风老泪独浪浪。",
    "author": "文彦博"
  },
  {
    "id": "1e0034fb-d00a-4c67-99c8-c9483b13edc6",
    "title": "太尉韩国文忠富公哀词  其一",
    "paragraphs": "蚤擅才名重，天资德望崇。大勳缘定策，美利在和戎。一代推人杰，三朝倚栋隆。音容虽已矣，永誉更无穷。",
    "author": "文彦博"
  },
  {
    "id": "4d87af5b-474c-4ae0-89cf-d6de30596fe5",
    "title": "太尉韩国文忠富公哀词  其二",
    "paragraphs": "鼂董经邦策，臯夔济世贤。频坚挂冠请，未及纵心年。蚤遂赤松伴，晚参黄蘗禅。悬车垂一纪，筑室冠三川。潇洒山中相，优游地上仙。尊荣兼寿考，五福在公全。",
    "author": "文彦博"
  },
  {
    "id": "5fbdcb7e-cbbb-4942-80d3-b876e858f9c0",
    "title": "太尉韩国文忠富公哀词  其三",
    "paragraphs": "我愧才无取，公常问不能。白麻曾并命，黄阁遂同升。调燮彝伦叙，将明庶绩凝。如仁今奄忽，昭代失良肱。",
    "author": "文彦博"
  },
  {
    "id": "dc15f79d-e7aa-4fb0-8176-e3821c264735",
    "title": "太尉韩国文忠富公哀词  其四",
    "paragraphs": "去年春作耆英会，一坐簪绅仰典刑。今日共嗟天不憗，惟瞻英范在丹青。",
    "author": "文彦博"
  },
  {
    "id": "3ac8255f-4c56-46ee-9c14-29377cea3055",
    "title": "太尉韩国文忠富公哀词  其五",
    "paragraphs": "达观定知无怛化，常情未免怆离魂。邛山土厚虽埋玉，遗烈馀芬万古存。",
    "author": "文彦博"
  },
  {
    "id": "bc4a1e20-3fa7-4ec1-bda8-917c4b434200",
    "title": "故开府太师王公挽词太子太师  其一",
    "paragraphs": "蚤岁驰声犹未冠，锦标独得冠词林。四朝出处身名泰，五纪游从事契深。居守北郊依旧德，退休西洛负初心。白龙泉畔青乌兆，引绋悲讴泪满襟。",
    "author": "文彦博"
  },
  {
    "id": "ac451245-ca77-4487-b0e7-4ecf02b7b00c",
    "title": "故开府太师王公挽词太子太师  其二",
    "paragraphs": "昔年壶洛赴三城，华发青云叙故情。今日人琴俱已矣，犹传乐府沁园声。",
    "author": "文彦博"
  },
  {
    "id": "b2be5058-652e-43a2-9cec-2f49d58bfe61",
    "title": "故开府太师王公挽词太子太师  其三",
    "paragraphs": "天圣年中始得朋，后陪孟洛两交承。追思往事浑如梦，老泪如倾自不胜。",
    "author": "文彦博"
  },
  {
    "id": "3e670085-e232-44b5-b929-4656bda5ebbd",
    "title": "故开府太师王公挽词太子太师  其四",
    "paragraphs": "前岁公图归洛中，待君同赏状元红。人间万事难如意，须把兴亡付坏空。",
    "author": "文彦博"
  },
  {
    "id": "7378f707-dfa8-4ef1-a350-7463abd81337",
    "title": "楚正议挽词三章  其一",
    "paragraphs": "出处交游五十春，洛城晚岁卜亲邻。东斋锦襻清谈处，今日重来泪满襟。",
    "author": "文彦博"
  },
  {
    "id": "dc7f173c-ad12-4c5f-aa47-ba0c02599048",
    "title": "楚正议挽词三章  其二",
    "paragraphs": "大抵神存体不留，万安山下宅松楸。平生燕集歌懽友，伯寿应同泉下游。",
    "author": "文彦博"
  },
  {
    "id": "0dd5a968-97c7-4db8-afe0-afea869cb265",
    "title": "楚正议挽词三章  其三",
    "paragraphs": "每读龟书鸿范篇，人间五福是高年。公年九九虽无慊，散尽耆英我屹然。",
    "author": "文彦博"
  },
  {
    "id": "8c8f0429-2641-4655-886e-e5ca9b3de761",
    "title": "初知榆次县题新衙鼓上",
    "paragraphs": "置向谯楼一任挝，挝多挝少不知他。如今幸有黄䌷被，努出头来道放衙。",
    "author": "文彦博"
  },
  {
    "id": "214c37b2-e220-4f1a-9bc6-b6967e54f917",
    "title": "赠李戡",
    "paragraphs": "昌元建邑几经春，百里封疆秀气匀。鸭子池边登第客，老鸦山下著棋人。",
    "author": "文彦博"
  },
  {
    "id": "69a1515d-4af6-472c-951a-ebeac1e1d7e5",
    "title": "依漾园池上即事",
    "paragraphs": "莫问竹风来不来，竹间已自绝尘埃。贪看池上能言鸭，小立桥边称意苔。",
    "author": "文彦博"
  },
  {
    "id": "3ca177e8-ceab-469b-aca3-a1aa307952b4",
    "title": "诗一首",
    "paragraphs": "楚泽荃蘅尽化蓬，自须高谢脱池笼。从知鸠鸟真无赖，犹使瑶台关有娀。",
    "author": "文彦博"
  },
  {
    "id": "434a0b3f-d26b-4a3e-8807-ef614000051a",
    "title": "汶阳馆",
    "paragraphs": "去岁营船隩，今朝馆汶阳。海空沙漠漠，河广草茫茫。家国哀千古，男儿慨四方。老槐秋雨暗，孤影照琳琅。",
    "author": "文彦博"
  },
  {
    "id": "d1597471-d07a-4f3e-a971-a651d22e8d90",
    "title": "睢阳五老图",
    "paragraphs": "辅政何时退省闲，清平告老谢簪冠。两朝耆宿真英武，一代谋谟实柱桓。太史尚瞻星有烈，小民犹念德无寒。谁知我辈登枢要，严貌冰威祗肃看。",
    "author": "文彦博"
  },
  {
    "id": "5abafe22-dc3d-41aa-9eb3-1306b2489cc5",
    "title": "宿独乐园诘朝将归",
    "paragraphs": "平晓何人汲井华，辘轳声发散春鸦。开园更有四五日，映叶尚馀三两花。宿病岑岑犹带酒，无眠耿耿不禁茶。自嫌行乐妨年少，遽索篮舆且向家。",
    "author": "文彦博"
  },
  {
    "id": "25b18f0f-6a36-4cec-80ad-b8c44d4369d9",
    "title": "双泉",
    "paragraphs": "长剑并弹霜气豪，白虹半折秋云高。濯缨洗耳更何处，世人回看轻鸿毛。",
    "author": "文彦博"
  },
  {
    "id": "a6674d4b-9f85-43dc-a05a-52fb35431a06",
    "title": "溴水",
    "paragraphs": "潺湲北山水，缭绕南城臯。晴滩锦石乱，击触春湍高。谁谓溴梁大，不能容鲂鱽。临流自缩手，揭厉应徒劳。",
    "author": "文彦博"
  },
  {
    "id": "62cb507b-51f6-4f38-aa2c-76e5151237fb",
    "title": "草堂肖遥寺",
    "paragraphs": "罗什留真嗣，重扉掩碧松。邻僧来紫阁，远迳接圭峯。雨气晴先润，庭阴午后浓。依稀祖师意，瘦倚一枝笻。",
    "author": "李章"
  },
  {
    "id": "c4a9e1ce-7421-4dc7-808a-541152b86fc1",
    "title": "句",
    "paragraphs": "愿求裴令一篇诗。",
    "author": "李章"
  },
  {
    "id": "327aa36f-5268-4bd1-87e8-f785d6b03b13",
    "title": "和气致祥诗",
    "paragraphs": "君德奉天道，冲融协太和。卿云呈瑞早，膏泽应时多。煦集连枝木，嘉扶异颖禾。五星还聚井，丹凤更巢阿。薮泽无遗士，边防久息戈。黔黎逢至化，稽首载赓歌。",
    "author": "裴湘"
  },
  {
    "id": "1ddd17cd-5465-4781-b3bf-0e71edb46ecb",
    "title": "句",
    "paragraphs": "江气南吞吴分野，海波北撼楚封陲。",
    "author": "杨士彦"
  },
  {
    "id": "440dc47f-8e44-43a4-9208-73e28d353f9d",
    "title": "跨鼇亭",
    "paragraphs": "紫金高处是鼇头，独负华堂几百秋。形势平吞北梦泽，规摹雄峙南司州。三关设险知无敌，八相风流孰与俦。",
    "author": "李楫"
  },
  {
    "id": "b7f3fe5d-0bbd-40ae-abad-dfa1a6674249",
    "title": "车盖亭",
    "paragraphs": "白兆山光相掩映，紫金气象转深幽。水西咫尺无人到，乘兴何妨一叶舟。",
    "author": "李楫"
  },
  {
    "id": "472781a1-4577-4983-8d7b-ace962085c14",
    "title": "句",
    "paragraphs": "令人却忆保宁寺，二水三山李白诗。",
    "author": "李楫"
  },
  {
    "id": "d600614d-35d3-47d9-b3f4-673d8de293dd",
    "title": "句",
    "paragraphs": "乘秋张翰思归国，垂老龟蒙毕著书。",
    "author": "钱仙芝"
  },
  {
    "id": "86e3f3f3-2f4a-4bf0-9f6c-5fe2faf9b1de",
    "title": "送张无梦归天台",
    "paragraphs": "暂御飚轮谒冕旒，却思挥袂揖浮丘。日边已奉崆峒问，尘外还随汗漫游。玉座荣颁天藻丽，石桥危过雨苔秋。吾皇清浄延高蹈，云水无心本自由。",
    "author": "慎镛"
  },
  {
    "id": "557c233e-f123-4b49-a8b0-bf2b0522e4a9",
    "title": "题桐柏观",
    "paragraphs": "九峯巍绝乱云屯，石室琼台旧址存。山险密盘之字径，洞深高闢丙方门。碧桃花烂春溪暖，紫玉箫沉月榭昏。未觉壶中光景晚，人间归去见来孙。",
    "author": "元积中"
  },
  {
    "id": "c7b94fa1-f190-450c-b72b-a7eeef033bf7",
    "title": "题安国寺",
    "paragraphs": "绕县江山翠翦裁，檥舟亭下重徘徊。昔承官乏因曾到，今按刑章得再来。井邑半迷新巷陌，园林犹认旧亭台。静思三十年前事，恍若邯郸一梦回。",
    "author": "元积中"
  },
  {
    "id": "cfddcc45-24cc-4748-8fce-5648b280216e",
    "title": "句",
    "paragraphs": "江东一十州，宜城名善地。",
    "author": "元积中"
  },
  {
    "id": "691ee5d1-6d7f-4e71-baa5-9e5b877db844",
    "title": "送钤辖馆使王公二首  其一",
    "paragraphs": "保塞昔年尝闭垒，甘陵今岁又劳师。将军镇蜀功多少，不见干戈出虎皮。",
    "author": "张靖"
  },
  {
    "id": "6f7a0121-de52-49ab-8343-9867cd4ab641",
    "title": "送钤辖馆使王公二首  其二",
    "paragraphs": "玉勒嘶风出锦城，山光野色助离情。行行莫倦神华远，芳草连云伴去程。",
    "author": "张靖"
  },
  {
    "id": "60689dc3-3174-44cf-846b-e4b1e0e238cc",
    "title": "送同年蒲叔范察判杭州监",
    "paragraphs": "释之久未调，王粲当从军。谓言塞垣事，壮气横风云。育材幸明代，荐贤无令君。如无汉酤冗，沈此荆山珍。萍氏本讥酒，周官有彝伦。孝武事却攘，志清天地屯。连兵无时已，四海萧然贫。官始操酿具，榷之饱师人。利源一以洩，颓波荡无垠。糜谷费耒耜，良糵争清醇。酒禁著律令，犯笞及其身。狂药乃陷穽，伤哉尧舜民。炎灵属我后，天资英且仁。邦力早雄富，汉制仍相循。岁赋二千万，经入固已勤。弥年拥武节，聚边清国氛。雄雄百万师，跨迈击燕秦。仰给倾武库，赏赍图戎勳。加敛犹不足，返古当何云。杭城东南剧，地将湖海邻。榷利冠天下，旗亭压重闉。彼虽斗筲职，亦择才英臣。风露气已肃，溪潭寒弥新。沙榜朝汍汍，吴涛暮沄沄。南州近牛斗，气象雄霜旻。汀枫变老枿，赤叶晴相纷。尝茶泊幽寺，观鱼下轻䑳。行当收翘楚，宁复混蒸薪。无为狎吴叟，坐恋秋江莼。",
    "author": "王畴"
  },
  {
    "id": "ad12d541-60b6-4f6d-8348-ee0745cbd38f",
    "title": "立秋日书怀",
    "paragraphs": "一岁中分气序平，夫何犹有感秋情。已饶健鹘凌空翮，肯作寒蜩抱树声。桐叶渐愁经雨坠，桂枝还喜得风生。夜凉频惬山居兴，天澹银河彻晓清。",
    "author": "王畴"
  },
  {
    "id": "3956e284-0769-41fa-bd13-44800baa05f5",
    "title": "句",
    "paragraphs": "城下江流金雁水，亭中人弄玉絃琴。",
    "author": "荣諲"
  },
  {
    "id": "aa632e9e-dbc4-4977-8f50-4e629d319e8e",
    "title": "三高僧诗 霅之昼能清秀",
    "paragraphs": "昼公文章清复秀，天与其能不可鬭。僧攻文什自古有，出拔须尊昼为首。造化虽移神不迁，昼公作诗心亦然。上跨骚雅下沈宋，俊思纵横道自全。禅伯修文岂徒尔，诱引人心通佛理。搢绅先生鲁公辈，早蹑清游慕方外。斯人已殁斯言在，护法当应垂万代。",
    "author": "释契嵩"
  },
  {
    "id": "e5378097-4abe-4ec7-b92e-cacf50a36173",
    "title": "三高僧诗 越之彻如冰雪",
    "paragraphs": "彻公之清若冰雪，高僧天资与人别。三十能诗名已出，名在诗流心在律。不殊惠远殊惠休，皎然未合谁与俦。白云萧散何定止，忽入关中访包李。孤清难立众所沮，到底无辜中非语。木秀于林风必摧，彻公怀德成祸胎。古人已往不复歎，为尔为诗遗后来。",
    "author": "释契嵩"
  },
  {
    "id": "6698abfa-8b8d-4630-b804-71efc29b999c",
    "title": "三高僧诗 杭之标摩云霄",
    "paragraphs": "标师之高摩云霄，在德岂在于泬寥。一庵岭底寄幽独，抗迹萧然不入俗。有时虚陟层崖眺，不闻其语闻清啸。当时陆羽事幽讨，曾入青云预闻道。取雨救旱驱神龙，此与人间事岂同。冥机感异心之苗，此公所以称道标。",
    "author": "释契嵩"
  },
  {
    "id": "31eba6bb-e1ee-40a1-8d84-2d0dbf992206",
    "title": "送章表民秘书",
    "paragraphs": "一日夫子来山陲，来言去别将何之。清尘旧尉亦皆至，鲜车轻珮光陆离。入门顾我颜色好，林下把袂相追随。笑傲恣肆意气豪，举首不觉白日欹。拂榻乃留巖宇宿，纸衾蒲席诚可嗤。不计丰约但适美，唯唯无语相拒违。是时春和二月半，永夜耿耿轻寒微。高谈交发雅兴合，如瓶注泉争淋漓。须臾促席命言志，直吐胸臆㧑淳词。人心不同有如面，平生各自有所为。表民卒然趋席端，曰吾有志人不知。末俗浅近乌足语，含哺未吐长嗟咨。少从先生学经典，不探枝叶穷根基。帝王之道断可识，殷盘周诰无复疑。古今事业贵适用，文意述作须有规。岂类童稚空琢刻，画饼不能疗朝饥。十五孜孜事文字，磨砻笔砚精神罢。长篇大轴浩无数，慷慨但欲扶政治。前年补吏来浙右，局务冗俗不可窥。倾怀欲效王覇略，骐骥捕鼠非宜宜。钱唐大府多达官，品秩相较我最卑。孟轲独负浩然气，谁能敛袂长低眉。丈夫所重以道进，青云万里须自驰。咄嗟顾我胡为者，甘以门廕为身资。遂为谢病远引去，遽与簪组相差池。胶西董生苟可慕，下帷克苦穷书诗。閒居落莫多感激，所感时政生瑕玼。贱臣抱节私自效，作书万字投丹墀。天阍深岩在西北，引领一望云淋𩅰𩅰。德音毕竟不下报，漫陈肝胆空涕洟。嗟嗟吾生时命谬，不遇当时甘佚遗。龙蛇之蛰尺蠖屈，万物不时须自怡。我家田园在南国，亦有溪山名武夷。泉甘壤黑堪稼穑，归与老农事镃基。余与感之闻此语，精神飞动惊支颐。深谋远虑不可测，沧溟无底天无涯。阊阖门前无限客，摩肩踏足争前词。暖衣饱食恣气艳，几辈卓荦能如斯。诗君更前与君语，何必轻沮烦孜孜。嘉谷冬收槿朝发，众物荣茂有疾迟。不闻伊尹五干汤，尧舜之道方得施。贤杰轻身重天下，岂使汲汲营其私。况当夷狄侮中国，蹂践二鄙翻地皮。将军诛讨苦未克，百万师老劳旌旗。凶年乐岁复间作，风雨霜雪犹不时。天子勤政不暇食，亦待才能相补裨。庙堂之上有君子，聪明岂肯饶臯夔。执秉公道尊大匠，裁度杞梓宁参差。爱君为人性疎达，不以其教交相訾。临风明月千里别，祝词岂惮倾肝脾。俗人好毁寡乐善，嘉名清节慎莫亏。朝廷若问平津策，贤良第一非君谁。",
    "author": "释契嵩"
  },
  {
    "id": "660464d9-22b0-49db-8fad-95fdc45b99e5",
    "title": "古意  其一",
    "paragraphs": "风吹一点云，散漫为春雨。洒余松柏林，青葱枝可取。持此岁寒操，手中空楚楚。幽谷无人来，日暮意谁与。",
    "author": "释契嵩"
  },
  {
    "id": "1f572703-c364-4967-a2db-8a15dd68e99d",
    "title": "古意  其二",
    "paragraphs": "君莫笑支许，寂寞非愚懵。君莫轻嵇阮，山林有清兴。人生徒百岁，乐少忧还剩。万事漫短长，无如使道胜。尔非傲世士，高蹈钓名称。但谢区中缘，甘心栖石磴。澄空白日飞，世事终无应。不如省尔诚，自言还自赠。",
    "author": "释契嵩"
  },
  {
    "id": "51630d1a-e9f0-4663-9b76-ac8eb371e7df",
    "title": "古意  其三",
    "paragraphs": "云中见双鸟，高飞揭日月。毛羽贲文章，翱翔异鹰鹘。翛然邈千里，竟不顾林樾。春风漫飘飏，劲翮更超忽。陌上游侠子，窥尔徒仓卒。虽有金弹丸，睥睨不敢发。因知奇异资，自保长超越。回视黄雀羣，胡为恋尘𡋯。",
    "author": "释契嵩"
  },
  {
    "id": "2284ce4c-df49-4731-bc00-1e6dad2cb5ad",
    "title": "古意  其四",
    "paragraphs": "堪笑浮云高，凌虚翳日星。宁作兰蕙幽，草中自芳馨。自足乃天分，未需尔虚灵。掩翳之所恶，胡为久亭亭。古为旷达士，浪迹多晦暝。山林惜长往，藏用亦藏形。愚谷不可及，窅然还自宁。嗟余亦羨此，岑寂养颓龄。",
    "author": "释契嵩"
  },
  {
    "id": "63170a42-d36a-4ed8-aad0-8724dbde6b32",
    "title": "古意  其五",
    "paragraphs": "穷品偶真叟，授我一卷书。深林值幽人，遗我斧与锄。斧锄亦奚为，教养材与蔬。荒秽必须剪，使之蔼自如。授书欲胡为，教尔心与躯。学必先正己，自治乃及馀。此意有嘉训，佩之未始除。如何悠悠人，自谬欲是渠。相习成薄俗，尠德怀籧篨。吾裁此俚语，凭君为传诸。",
    "author": "释契嵩"
  },
  {
    "id": "34da6e43-e9d6-4259-9fcb-56a96e1886a8",
    "title": "游龙山访道士李仙师",
    "paragraphs": "日出野旷明，肃然访道生。杳渺湖外去，散诞云边行。秋高天宇浄，脱叶飞纵横。乘风度林岭，转觉衣屦轻。时闻缥缈间，微飚传鹤声。知与仙家近，逸思泠然清。须臾转幽谷，紫府芝田平。仙童走脚报，松子来门迎。接袂语且笑，所欢非欲情。丹脸人未老，道貌天已成。开筵罗玉粒，盘餐馐紫英。绸缪似交旧，洒落怀抱倾。薄暮忍云去，徘徊倚山楹。欲有重寻约，还忧变高名。",
    "author": "释契嵩"
  },
  {
    "id": "f72ac4a3-c373-4ec7-835c-a93a74098cfc",
    "title": "感遇九首  其一",
    "paragraphs": "海水晦夜清，秋色涵蓬壶。有叟双龙公，铁网罗珊瑚。风云浩容与，怅恨何所图。欲问天上人，可换明月无。",
    "author": "释契嵩"
  },
  {
    "id": "8e124de7-ca5d-408f-b165-b7ef9c272737",
    "title": "感遇九首  其二",
    "paragraphs": "仙人白玉京，去去何缥缈。琼楼二十层，玲珑汍云表。银湟月为波，万顷即池沼。秋来宫殿光，逗落人间晓。空际时澄明，烟暇眇青鸟。可见不可到，所思空杳杳。",
    "author": "释契嵩"
  },
  {
    "id": "fecd8c52-06da-4404-a9a0-9e2044f4a086",
    "title": "感遇九首  其三",
    "paragraphs": "悠哉杨执戟，识远才绝奇。初提草玄笔，颇为人所嗤。卓卓孔孟道，谢尔平崄巇。一鑑含幽光，千载方葳蕤。寄语旷怀士，未达休嗟咨。心期道自贵，俗态势焉随。青山保长往，白日贞可窥。高标谢松柏，孤芳操弗移。",
    "author": "释契嵩"
  },
  {
    "id": "b5457f94-b583-41e8-90aa-229939fceb9c",
    "title": "感遇九首  其四",
    "paragraphs": "天威不到处，干戈动边鄙。将军奋威猛，英雄势随起。纷纷出榆关，肃肃秋色里。白马冒黄云，清霜厉严旨。少壮羽林儿，务能莫多喜。好武匪君心，用兵不得已。寄言飞将军，妙略应无比。志在报君恩，岂为黄金死。丈夫身许国，慷慨当如此。宁教太史书，轻笑鲁连子。",
    "author": "释契嵩"
  },
  {
    "id": "f2e42321-eac5-4930-bc46-33fc2248166f",
    "title": "感遇九首  其五",
    "paragraphs": "苍茫天地间，流光一何遽。曾闻太古人，未见曦轮驻。才沈崦嵫云，还上浮桑树。山色愁里暝，天形梦中曙。安知穆天子，龙马神为御。万里速乘风，又向瑶台去。超遥侣神仙，此理当何故。不向尧年长，永使人间住。",
    "author": "释契嵩"
  },
  {
    "id": "da79fc5d-1b37-41ca-a96d-430160baed23",
    "title": "感遇九首  其六",
    "paragraphs": "冠盖何处客，凌云意气骄。旦旦趋双阙，冲冲过渭桥。金珂云外响，画烛月中烧。缥缈行天路，升腾在玉霄。如何区宇内，顿与人间遥。长拂罗裳去，明光殿下朝。一俯复一仰，荣多忧亦饶。白发领边长，朱颜镜里凋。岂知松桧下，幽人长寂寥。万事淡无虑，恣卧时长谣。浩荡天地间，孰问牺黄尧。临风一清啸，胡为王子乔。",
    "author": "释契嵩"
  },
  {
    "id": "57e7cd36-4922-4aaa-946d-2c4cbea1156e",
    "title": "感遇九首  其七",
    "paragraphs": "空虚澄远烟，霁色含秋景。思君每盘桓，驻目千峰顶。明月初团圝，可照美人影。美人来不来，云霞渺林岭。",
    "author": "释契嵩"
  },
  {
    "id": "9401b56d-3caa-40b8-afd5-d9b348a6d46b",
    "title": "感遇九首  其八",
    "paragraphs": "松柏地之灵，草莽亦同茂。愿得区域中，人心复纯素。苍梧会稽阴，罔复有陵墓。六合无知音，青山有归路。人生惜朱颜，贤照长相顾。昨夜露华台，谁不怨秋暮。",
    "author": "释契嵩"
  },
  {
    "id": "daaabd54-1d7c-4dc3-8c2a-2cb167f40e27",
    "title": "感遇九首  其九",
    "paragraphs": "悠然严子陵，远大寥廓器。故人贵为君，白驹要不至。耽闲恋渌潭，高超弄芳饵。青山汎白云，万古寄高意。侯覇不知道，初亦嫌傲志。何事卑王侯，其心越天地。因悲娄护辈，故为附权势。流游绛灌间，折节蹁蹮例。皇皇古皇道，劳生自拘系。不如归去来，乘风拂长袂。",
    "author": "释契嵩"
  },
  {
    "id": "2aea9367-62b4-49fd-85d0-3fe5c6d08896",
    "title": "怀越中兼示山阴诸明士",
    "paragraphs": "厌见人境喧，清游忆灵越。东南千万山，浮青满寥泬。从来鑑中景，形胜人间绝。月湛换鹅溪，云起藏书穴。客子若飘蓬，遽与故人别。尺素未及通，芳草已云歇。所悲行路难，俯仰损名节。鸣鴈欲东飞，寄语谢明月。",
    "author": "释契嵩"
  },
  {
    "id": "c50e2f86-447e-4f6f-9abf-2d2ba3e0ac11",
    "title": "早秋吟",
    "paragraphs": "山家昨夜房栊冷，梧桐一叶飘金井。长天如水净藏云，明月含晖变秋景。桂枝花拆风飘飘，谁在高楼吹玉箫。人间不见槎升汉，天上将看鹊作桥。年少征人在何处，白露霑衣未归去。海畔今无漂母家，江南谁与王孙遇。徘徊月下空长吟，吾徒自古难知音。欲上高台问明月，明月何不照人心。",
    "author": "释契嵩"
  },
  {
    "id": "1b190f6f-568f-48d8-84cd-341cee460fa7",
    "title": "群贤宿山赋得暮云巖下宿",
    "paragraphs": "微风静林杪，红日下巖阿。明月出已满，白云归未多。高应伴猿鹤，深不暗松萝。若弗为霖去，其如旱岁何。",
    "author": "释契嵩"
  },
  {
    "id": "584b5527-6a52-4eff-9fad-962f379a3194",
    "title": "浙江晚望",
    "paragraphs": "暮色看无际，秋空水混天。片帆飞鸟外，新月落潮边。隔越山形小，吞吴地势偏。几人来往老，早晚渡头船。",
    "author": "释契嵩"
  },
  {
    "id": "d6208e80-14e7-4126-803d-68d79cf24409",
    "title": "题径山寺",
    "paragraphs": "翠拔羣山外，连天势未休。云迷飞鸟道，雨出古龙湫。僧在深云定，香和杳霭浮。人间游不到，台殿自清秋。",
    "author": "释契嵩"
  },
  {
    "id": "b828d300-c7ac-49ff-a5b0-c67137999e2a",
    "title": "郎侍郎致仕",
    "paragraphs": "平时独高谢，道胜欲韬光。白发辞明主，青山恋故乡。药畦容鹤到，吟径恐云藏。更爱禅林卧，时来拂石牀。",
    "author": "释契嵩"
  },
  {
    "id": "e93c0840-9e4b-4053-8e08-67b1a5c9664a",
    "title": "山中早梅",
    "paragraphs": "亭亭映晚景，皎皎出林端。小圃连云淡，孤芳冒雪寒。人间殊未见，物外最先看。但欲方琼玉，宁将胜牡丹。",
    "author": "释契嵩"
  },
  {
    "id": "69c49b9d-6065-44f8-b2d0-98895b6aecd1",
    "title": "汎若耶溪",
    "paragraphs": "越水乘春泛，船窗掩又开。好山沿岸去，骤雨落花来。岸影樵人渡，歌声浣女回。沧浪无限意，日暮更悠哉。",
    "author": "释契嵩"
  },
  {
    "id": "f4b90f5c-7e76-4c9a-b951-1b27d21b21a7",
    "title": "书毛有章园亭",
    "paragraphs": "爱此园林好，重来花木滋。游人醉不去，幽鸟语无时。烟郭连芳草，春湖泛渌池。松篁非俗韵，游子漫相期。",
    "author": "释契嵩"
  },
  {
    "id": "cbba42cf-6ba5-48da-b473-26a7002204bd",
    "title": "山亭晚春",
    "paragraphs": "山庭晚来静，林石自巉喦。犬去吠人语，花飞恣鸟衔。晴烟熏茂草，煦日蔼高杉。更喜团圆月，清光下碧巖。",
    "author": "释契嵩"
  },
  {
    "id": "ab4dd912-6d6d-4010-a400-c278e5113bd1",
    "title": "自赠",
    "paragraphs": "静坐还看竹，閒行亦合樵。道心应有在，生事合无憀。客去清谈少，年来白发饶。漫将支遁笔，閒且赋逍遥。",
    "author": "释契嵩"
  },
  {
    "id": "c9dcd8a6-10c4-4ce0-af2a-82ee6ef0f945",
    "title": "夏日无雨",
    "paragraphs": "山中苦无雨，日日望云霓。小暑复大暑，深溪成浅溪。泉枯连井底，地热亢蔬畦。无以问天意，空思水鸟啼。",
    "author": "释契嵩"
  },
  {
    "id": "17256186-66dc-4d1d-9986-f6e7f445071a",
    "title": "岁暮书怀",
    "paragraphs": "朔风适变寒，晓日将含煦。南国殊未还，东山岁云暮。浮生奄忽往，芳颜安得驻。寄谢人世间，纷华尤可悟。",
    "author": "释契嵩"
  },
  {
    "id": "a7ce2c37-fc62-48ce-b7e8-05d5cafcf367",
    "title": "山中早行",
    "paragraphs": "前山经夜雨，独往步春泥。天岸日将出，田家鸡更啼。孤烟行处起，旷野望中低。犹喜逢樵客，相将过数溪。",
    "author": "释契嵩"
  },
  {
    "id": "8a01b870-c5b5-49e2-8e9c-86af1d0c51bf",
    "title": "湖上晚归",
    "paragraphs": "人间薄游罢，归兴寻旧隐。春岸行未穷，夕阳看欲尽。岚光山际淡，天影水边近。自怜幽趣真，清吟更长引。",
    "author": "释契嵩"
  },
  {
    "id": "089c2562-1f7a-49cb-a85d-bf1d47480099",
    "title": "季春寄友生",
    "paragraphs": "湖上无烟昼，人间寒食时。阴晴春易变，花月候难齐。未畏青蛙乱，先愁紫蕨衰。云山向渐热，相访勿应迟。",
    "author": "释契嵩"
  },
  {
    "id": "e3b8bb6d-9ac8-47e6-9048-cd20d7eb2b1a",
    "title": "寄怀泐潭山月禅师",
    "paragraphs": "闻道安禅处，深萝杳隔溪。清猿定中发，幽鸟坐边栖。云影朝晡别，山峯远近齐。不知谁问法，雪夜立江西。",
    "author": "释契嵩"
  },
  {
    "id": "f828401a-c281-42dd-bcad-9b505bab615f",
    "title": "送客还北阙道中作",
    "paragraphs": "北郭送阳子，日斜归旧居。路泥侵晓润，晦月逼春馀。桑柘雨中绿，人烟关外疎。依然见风俗，归兴混樵渔。",
    "author": "释契嵩"
  },
  {
    "id": "a858f377-ba67-4e7b-ab6a-24510083d158",
    "title": "次韵无赴承天再命",
    "paragraphs": "载命还高让，知君所趣深。青山当隐处，白发欲栖心。更俟逢梅雨，何妨过虎林。潺湲合涧水，六月足清音。",
    "author": "释契嵩"
  },
  {
    "id": "6093b7e1-1437-487b-8adf-c061cffbda06",
    "title": "山舍晚归",
    "paragraphs": "薄暮还精庐，徐行无所并。日入月还清，山空水更静。彷彿闻疎钟，翛然在西岭。寄语高世流，来兹谢尘境。",
    "author": "释契嵩"
  },
  {
    "id": "8bba38e1-4b97-44fa-b477-75d5bd5eacef",
    "title": "读书",
    "paragraphs": "读书老何为，更读聊遮眼。此意虽等閒，高情寄无限。错磨千古心，翻覆几忘饭。不知白云去，春静山中晚。",
    "author": "释契嵩"
  },
  {
    "id": "be2e32c8-6e6a-4638-9da5-82519241d9c0",
    "title": "送卢隐士归庐山",
    "paragraphs": "世事如循环，是非终莫尽。羨尔归深山，任他讥小隐。黄鹄举已高，白云去非近。天籁归寂寞，何峰弄清轸。",
    "author": "释契嵩"
  },
  {
    "id": "a36f26bf-93b7-4139-9941-c7a326d68924",
    "title": "还南屏山即事",
    "paragraphs": "岁晚归来石室寒，松萝岑寂自盘桓。但知林下一年过，不见人间万事难。招隐有诗题石记，解嘲无说与时看。此心已共空生合，身似浮云不必观。",
    "author": "释契嵩"
  },
  {
    "id": "34958f48-65a5-462b-9625-a255e8a02298",
    "title": "入石壁山",
    "paragraphs": "身似浮云年似流，人间扰攘只宜休。老来已习青萝子，隐去应追白道猷。填入乱山宁计路，定看落叶始知秋。他时谷口人相遇，莫问裁诗谢五侯。",
    "author": "释契嵩"
  },
  {
    "id": "40b976b9-4561-4601-be90-9cb55489461d",
    "title": "山中自怡谢所知",
    "paragraphs": "万事随宜勿强攀，暂过朝市即归山。劳生未必浮名好，称性应须到处闲。都似梦中休问影，只堪吟里更怡颜。襄阳道者宁知尔，猿鹤萧然石室间。",
    "author": "释契嵩"
  },
  {
    "id": "33811a38-4c48-45f7-8a8c-158740a065b3",
    "title": "寄承天元老",
    "paragraphs": "清散年来事益閒，不论林下与人间。禅心至了非喧静，默客何妨更往还。奇石清轩增胜趣，流泉碧座照衰颜。支形脱略时机甚，应笑归来别买山。",
    "author": "释契嵩"
  },
  {
    "id": "08e13885-2757-40dd-8597-23de4e7c43d1",
    "title": "诫题",
    "paragraphs": "高吟远瞩倚云梯，往事经心尽可题。道德二篇徒自辩，是非一马岂能齐。晖山真玉伤惊火，失水灵蛇畏在泥。寄语冥鸿上天去，凌云羽翼莫思低。",
    "author": "释契嵩"
  },
  {
    "id": "ef7f1cc5-1f12-4d62-b4d0-19119d98db25",
    "title": "元日",
    "paragraphs": "暗里春催曙色明，百鸡迎晓报新声。宿寒尚在龙蛇蛰，岁历初传日月迎。蓂叶四时今始发，梅花一旦占先荣。山家也祝尧天寿，漫学牛山报太平。",
    "author": "释契嵩"
  },
  {
    "id": "1d8fe225-9c55-4df7-9d44-db928da36058",
    "title": "著书罢思南还复会客自番禺来因赋此诗",
    "paragraphs": "平昔著书今粗毕，南还终欲隐罗浮。初春况遇故乡子，终夜更夸沧海游。但贵羊城风物好，岂辞梅岭路歧脩。应须相与葛洪辈，抗迹山林送白头。",
    "author": "释契嵩"
  },
  {
    "id": "341f916d-ceba-4001-a629-2236b30753b9",
    "title": "冷泉独赏寄冲晦上人",
    "paragraphs": "南风掠波溪水满，山中幽人来洗浣。独立溪傍清兴欵，更爱泉流芳草短。平生幽讨贵萧散，世道纷纭何足算。人间五月夏云烦，相约归为君莫缓。",
    "author": "释契嵩"
  },
  {
    "id": "3dc00c39-1548-4aee-bfa1-a32caac5733b",
    "title": "遣兴三绝  其一",
    "paragraphs": "逸兴应须傚皎然，此生潇洒老诗禅。何妨剩得惊人句，咏徧江山一万篇。",
    "author": "释契嵩"
  },
  {
    "id": "3d112a64-26f4-4f0f-93ca-799c69836bf7",
    "title": "遣兴三绝  其二",
    "paragraphs": "吾道陵迟事事讹，而今无计遏颓波。徇人玩法成流俗，但泣金书奈尔何。",
    "author": "释契嵩"
  },
  {
    "id": "d3af2b85-6ea8-45da-a7d8-ba688987fad0",
    "title": "遣兴三绝  其三",
    "paragraphs": "去年聊驻江头寺，今寄林僧喦下扃。莫谓此身无定迹，人生都类一浮萍。",
    "author": "释契嵩"
  },
  {
    "id": "89da7892-0af8-491e-bc6b-0e90b01ba779",
    "title": "书南山六和寺",
    "paragraphs": "青葱玉树接溪岑，台阁凌虚地布金。行到白云重叠处，水声松韵淡人心。",
    "author": "释契嵩"
  },
  {
    "id": "f95be624-f07c-4b15-bafe-2a3451f19533",
    "title": "寒食日雨中",
    "paragraphs": "漠漠行云晴复阴，野花垂湿晚沉沉。游人莫怨天多雨，况在东臯春已深。",
    "author": "释契嵩"
  },
  {
    "id": "0240c8c7-6523-4871-a17e-b875f029c96f",
    "title": "早起",
    "paragraphs": "天窗月过星踈渺，檐际冥分云窈窕。山家深处勿鸡啼，时有寒鵶来报晓。",
    "author": "释契嵩"
  },
  {
    "id": "d97f170a-efa3-4a7e-91b0-4f7d6b3a9f39",
    "title": "对喜鹊",
    "paragraphs": "静卧时惊鹊喜多，须臾果有故人过。山中明度还无事，问尔绵蛮更语么。",
    "author": "释契嵩"
  },
  {
    "id": "058629bd-c8a3-49bd-9b49-2ccc317f5054",
    "title": "寄晤冲晦",
    "paragraphs": "年老相看眼倍青，念君诗思苦劳形。人间更有无穷感，好把禅关护性灵。",
    "author": "释契嵩"
  },
  {
    "id": "e8b47f22-3151-46ee-8f99-60624089fed5",
    "title": "洗笔",
    "paragraphs": "古人信文字，字字从此出。天下心不欺，尔亦有阴隲。濯之遗孺子，念兹未应失。",
    "author": "释契嵩"
  },
  {
    "id": "e3d77594-8449-4204-a7f9-08943d3dcc7d",
    "title": "游大慈山书昼上人壁",
    "paragraphs": "谷里侵云寺，寻幽到深处。春过寒花开，人来啼鸟去。岂期草庵客，日暮此相遇。",
    "author": "释契嵩"
  },
  {
    "id": "2330e97d-5acd-4307-b9e5-99009df36bd2",
    "title": "清溪",
    "paragraphs": "勿谓清溪清，长如镜初洗。须防苟容物，污尔清到底。",
    "author": "释契嵩"
  },
  {
    "id": "5bd6332d-6fae-43c8-8765-e20c2baf24d7",
    "title": "岁暮值雪山斋焚香独坐命童取雪烹茗因思柳絮随风起之句遂取谢道蕴传读之见其神情散朗故有林下风气益发幽兴乃为诗兼简居士公济彼上人冲晦",
    "paragraphs": "簷外惊风幽鸟归，窗间独坐事还稀。初看历日新年近，喜见山林骤雪飞。但忆故人能有咏，宁怀久客此无衣。鲍昭汤老能乘兴，城郭何如大翠微。",
    "author": "释契嵩"
  },
  {
    "id": "89e2193b-dad3-4f98-83ba-eb54c34779f9",
    "title": "次韵和酬",
    "paragraphs": "襄阳习子不贪官，欲友幽人拟道安。冒雪履霜临岁杪，攀萝挽翠到云端。初论浮世惭年老，久对清规苦夜寒。空感知音何以报，但夸山水富君看。",
    "author": "释契嵩"
  },
  {
    "id": "73f0eadf-e0d6-44fa-8182-083805888673",
    "title": "次韵和酬",
    "paragraphs": "岁晚阴沈天宇昏，宗雷访我更携君。相期石屋宜投宿，独憩山茨学卧云。雪映窗櫺人已静，风吟灯影夜初分。自怜惠永多闲散，强接清言媿不文。",
    "author": "释契嵩"
  },
  {
    "id": "07a8e031-843b-486d-884a-206cabee5590",
    "title": "次韵和酬",
    "paragraphs": "诗豪何逊宿喦扃，品格高卑彻晓评。未省窗前无月到，唯惊席上有风生。郄超年少偏高隐，庄子才雄不近名。明日君归入落去，莫将平叔拟虚声。",
    "author": "释契嵩"
  },
  {
    "id": "09b8d45d-ff0b-4aca-ba52-3d568122ce6c",
    "title": "嘉公济冲晦见访",
    "paragraphs": "数曲青溪山数重，山深日暮已鸣钟。忽闻行客门前语，来觅幽人林下踪。初接风流殊历落，更张灯火倍迎逢。不须便去疑无待，已有黄粮在宿舂。",
    "author": "释契嵩"
  },
  {
    "id": "e4d1cc97-e4f5-4fab-8b08-fd590152167f",
    "title": "次韵和酬",
    "paragraphs": "暮云将雨苦纷纷，看雨携君倚寺门。飞鸟惊雷归后坞，落梅流水出前村。名山当尔何须去，胜事而今更好论。况有禅翁通妙理，徘徊重欵扣真源。",
    "author": "释契嵩"
  },
  {
    "id": "213f15f0-e6ed-44a9-939b-b1e73e890b35",
    "title": "同公济冲晦宿灵隐夜晴",
    "paragraphs": "不睡还烹北苑茶，寒灯落尽适未花。夜深雨过山形出，天静云空月色佳。且喜僧窗晴似昼，莫论人世事如麻。况陪支许皆能赋，岂厌留诗在碧纱。",
    "author": "释契嵩"
  },
  {
    "id": "a6a0f1b9-6845-4645-acc5-89a553533570",
    "title": "次韵和酬",
    "paragraphs": "涧北夜依禅舍宿，峰南今访讲师堂。初行松路爱清晓，及过石桥闻异香。日色煖烘诸壑浄，晴岚翠泼几峰光。道标尚客何高趣，更饮吾曹柏叶汤。",
    "author": "释契嵩"
  },
  {
    "id": "7b738650-5a72-4571-a959-7711a7a9034b",
    "title": "南涧傍游戏呈公济冲晦",
    "paragraphs": "相引朝来碧涧傍，山林雪尽水流长。未应惊鸟下苔岸，先共观鱼跨石梁。日淡沙寒鸥自聚，岁阑春入草含芳。鲍昭汤老须同咏，何必人间万事忙。",
    "author": "释契嵩"
  },
  {
    "id": "74b3f4a6-1138-4488-a213-9bfe1eb50dc6",
    "title": "次韵和酬",
    "paragraphs": "共访迢遥深坞寺，仍随野老卖樵还。鸟栖已定人方到，暮色虽浓门未关。今宿喦房休问法，来朝蜡屐重登山。平生胜友殊难会，莫厌相携寂寞间。",
    "author": "释契嵩"
  },
  {
    "id": "2a758a75-3bc5-4873-bd85-e9652e708c45",
    "title": "同公济冲晦游天竺兼简呈伯周禅老",
    "paragraphs": "爱此萧然松坞深，诗流邀我此相寻。苍茫寒日才开雾，靉靆浓云又结阴。安石放怀还剧赏，皎然乘兴合清吟。主人勤驻禅扉宿，况值梅香正满林。",
    "author": "释契嵩"
  },
  {
    "id": "715c2094-6c52-4529-a5e3-dfe393167a15",
    "title": "次韵奉和",
    "paragraphs": "沈侯才隽冠儒林，诗语惊人金玉音。学海平生惭我浅，词源今日羨君深。强睎老格须张胆，喜听清言更洗心。赓唱苟能容累句，漫陪梁甫续高吟。",
    "author": "释契嵩"
  },
  {
    "id": "12cdec74-2df9-478c-a309-8c8e9f2418a8",
    "title": "同公济宿天竺寺赋闻泉",
    "paragraphs": "几晏林间宿，初闻况夜晴。漱寒醒客梦，飞响应山鸣。深涧松风静，幽人石室清。谁人能为我，写此入琴声。",
    "author": "释契嵩"
  },
  {
    "id": "dc726256-bccc-4612-8a09-99f66bac09f7",
    "title": "送公济冲晦出山兼简驻泊李思文",
    "paragraphs": "几日山游霰雪稀，相随野老亦忘机。始怜洞里云堪卧，又忆人间岁杪归。夜落梅花应满路，风含春色自吹衣。凭君为语王孙道，音信终须寄鸟飞。",
    "author": "释契嵩"
  },
  {
    "id": "bca89def-3cc1-4953-8eea-8d7d2626abc4",
    "title": "次韵和酬",
    "paragraphs": "严维灵彻出山时，避雨曾闻碍木枝。几杪霜寒何足畏，管中春色已堪吹。风含钟韵凝还散，水结溪声咽又悲。鬭草野游君莫笑，初平元是牧羊儿。",
    "author": "释契嵩"
  },
  {
    "id": "80ff3675-48f6-4e20-8fe2-38c496424bb2",
    "title": "次韵奉酬",
    "paragraphs": "君事逍遥入乱云，与君蹑屐遍溪邻。林间听鸟闻偏好，烟际观山见匪真。涧水只能忙送客，岩花不解久留人。乐天更有龙门约，胜会应须趁早春。",
    "author": "释契嵩"
  },
  {
    "id": "4561945a-294e-493a-9ec6-bbf4057a6e21",
    "title": "连得公济出山道中见示二篇鄙思枯涸奉和不暇且乞罢唱",
    "paragraphs": "诗篇留落野人窗，又得虞卿璧一双。怪似蛟龙出古水，清如日月浸秋江。赓吟何止夸山泽，变雅终须系国邦。为报诗家骁将道，雪阑休唱已心降。",
    "author": "释契嵩"
  },
  {
    "id": "cce8f2a4-959a-41d7-be53-7cb743477883",
    "title": "次韵和酬",
    "paragraphs": "忽忆山中人白头，岁阑来看雪初收。诗篇见赏皆高兴，谢客相随匪俗流。漫有嵓云供夜卧，况无土食备晨羞。爱君吟咏殊堪听，金玉声音胜楚囚。",
    "author": "释契嵩"
  },
  {
    "id": "944c3957-3a0e-448b-8925-38ec7b8c5c25",
    "title": "公济冲晦出山次日奉寄",
    "paragraphs": "孙绰曾陪支遁游，千年人谓两风流。羨君慕此乘双屐，结侣还来共一丘。衣冷雪霜犹未去，兴高云月肯甘收。耽诗重道皆无比，应敌当时万户侯。",
    "author": "释契嵩"
  },
  {
    "id": "1abc2d13-2ed7-444f-821c-517490a17292",
    "title": "次韵奉和",
    "paragraphs": "乐天已与广宣游，更出风尘外俗流。酒圣尽能非毕卓，诗仙皆欲接浮丘。篇章逸处江山动，笔砚閒时云雨收。况有声名俱籍甚，并飞南北动王侯。",
    "author": "释契嵩"
  },
  {
    "id": "fa6d543f-ab9d-4208-a17d-d04d2ea9cf8c",
    "title": "岁暮还西坞寄公济无",
    "paragraphs": "乘兴溪边去，仍从林下归。梅香带春信，日色暖人衣。白发思还远，清流遇更稀。野禽宁会意，相顾向柴扉。",
    "author": "释契嵩"
  },
  {
    "id": "3c9a20a9-7b70-4282-b0a6-c28ef440e41e",
    "title": "次韵奉酬",
    "paragraphs": "翛然林下隐，吾道异夫君。习忍如幽草，观身类片云。人情无意染，鹤唳有时闻。谢客诗怀寄，怜君此兴勤。",
    "author": "释契嵩"
  },
  {
    "id": "3d7b0a47-ff7c-4c81-bcdb-805c967dcef0",
    "title": "次韵奉酬",
    "paragraphs": "暝色阴森雪和云，故人当此动吟魂。烟凝火冷万家静，水色山光竟夜昏。兴发晋贤前古远，诗传萧寺迩今存。春归嵓壑多芳树，漫欲邀君同听猿。",
    "author": "释契嵩"
  }
]