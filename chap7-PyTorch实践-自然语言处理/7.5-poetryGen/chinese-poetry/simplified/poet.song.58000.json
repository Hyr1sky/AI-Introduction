[
  {
    "id": "d52f146b-c2b3-4859-b60d-b3c974112187",
    "title": "戏呈峨眉僧正简之颂",
    "paragraphs": "普贤菩萨不来，山谷老人不去。夜来月上胜峰，说尽萨提露布。惊起峨眉衲子，脚酸不到中路。杜鹃识甚闹忙，刚道不如归去。",
    "author": "黄庭坚"
  },
  {
    "id": "e02c6323-c6df-4bb9-ad77-f0a5be43ffc1",
    "title": "明叔惠示二颂云见七佛偈似有警觉乃是向道之端发于此故以二颂为报  其一",
    "paragraphs": "山川围燕坐，日月转庭隅。般若心常是，如来卧起俱。多闻成外道，只守即凡夫。欲听虚空鼓，须弥作鼓桴。",
    "author": "黄庭坚"
  },
  {
    "id": "4168dbd2-a79c-4dee-8fb3-faf06faef5fe",
    "title": "明叔惠示二颂云见七佛偈似有警觉乃是向道之端发于此故以二颂为报  其二",
    "paragraphs": "平生讨经论，苦行峻廉隅。伪契已无分，买山云自俱。身为廊庙宰，梦作种田夫。欲辨身兼梦，还如鼓与桴。",
    "author": "黄庭坚"
  },
  {
    "id": "2ffe7a26-aaf5-4a2c-bfb4-682d127adafa",
    "title": "化毡颂",
    "paragraphs": "夺却羣生夏衣，成得衲僧卧具。为伊业识茫茫，所以一夺一与。三百四百野狐队，中有一两箇不瞌睡。十方虚空百杂碎，宁不打破悭皮袋。",
    "author": "黄庭坚"
  },
  {
    "id": "9131997b-9022-4630-9fed-dff366987d29",
    "title": "失紫竹柱杖颂",
    "paragraphs": "袁门西关失却柱杖，木平万载县里拾得。恰似郑州却出曹门，何处待此左科禅客。",
    "author": "黄庭坚"
  },
  {
    "id": "1138a6c7-0e99-4cbf-97d0-152dd5b34e30",
    "title": "竹颂",
    "paragraphs": "深根藏器时，寸寸抱奇节。遭时上风云，故可傲冰雪。",
    "author": "黄庭坚"
  },
  {
    "id": "b565e727-1c81-4dd6-9378-51149cf33be4",
    "title": "为茭桥居士作念念即佛颂",
    "paragraphs": "诸佛心内，众生心心作佛。众生心中，诸佛念念证真。君言诸佛无相，山鬼窟里安葬。即今十二时中，是谁随波逐浪。",
    "author": "黄庭坚"
  },
  {
    "id": "2ca5c562-94ef-4e20-85d6-f293ac488cdb",
    "title": "寄清新二禅师颂  其一",
    "paragraphs": "石公来斲鼻端尘，无手人来斧凿亲。白牯貍奴心即佛，铜睛虎眼主中宾。自携瓶去沽村酒，幻著衫来作主人。万里相看如对面，死心寮里有清新。",
    "author": "黄庭坚"
  },
  {
    "id": "3d960eba-8587-41b7-81b6-d84735a61d74",
    "title": "寄清新二禅师颂  其二",
    "paragraphs": "死心寮里有清新，把断黄河塞要津。一段风涛惊彻底，箇中无我尔无人。梦惊蛇咬慞惶走，痛学寻毉□有神。此是如来正法藏，觉来牀上笑番身。",
    "author": "黄庭坚"
  },
  {
    "id": "06bff930-8819-4c1c-aea2-645375887de2",
    "title": "送黄龙晓禅师住观音颂",
    "paragraphs": "黄龙一卧十五年，搅潭惊起旧头角。张公搅潭是好心，但向西江起风雹。河阳新妇画蛾眉，老婆不可重新学。长连体上铺棘针，满钵饭饤铁菱角。有能欢喜受供养，聪明一一安排著。张公若问解何宗，食月虾蟆救月弓。",
    "author": "黄庭坚"
  },
  {
    "id": "e7c867a2-9ed1-4f21-b311-2d6cf402c974",
    "title": "云居祐禅师烧香颂",
    "paragraphs": "一身入定千身出，云居不打这鼓笛。虎驮太华入高丽，波斯鼻孔撑白日。",
    "author": "黄庭坚"
  },
  {
    "id": "8cc8a506-e536-4c21-bba7-1be7cbe72c7a",
    "title": "归宗茶堂森明轩颂",
    "paragraphs": "万竹森然，莫非自己。作如是观，可谓明矣。菁菁翠竹，来者得眼。其不得者，我亦无简。助发此观，亦有风雨。若问轩名，请与竹语。",
    "author": "黄庭坚"
  },
  {
    "id": "1be3d03f-fac7-4dc1-b766-dbde798f6665",
    "title": "送慧林明茶头颂",
    "paragraphs": "慧林有一老人，恰似银甕盛雪。彻底元无渗漏，旁观但知皎洁。有徒三百二百，木钻漫钻磐石。或遇东海鲤鱼，一棒令生羽翼。其馀两两三三，归堂又要茶喫。上人南来云水，因行不妨掉臂。凤山修水东西，灵草春来满地。但令己事相应，归日馿驮不起。",
    "author": "黄庭坚"
  },
  {
    "id": "a8511b51-11ce-496b-8c0b-a65e621d48cd",
    "title": "题般若会疏颂",
    "paragraphs": "六祖深禅独脚，与盲抉开眼膜。走人天下乞钱，涪翁放过一著。",
    "author": "黄庭坚"
  },
  {
    "id": "004e29a2-6313-4dce-80f2-c755bc5e3658",
    "title": "因六祖举太和山语而成颂贵此话大行",
    "paragraphs": "峨眉山中老，千颂自成集。持问太和山，鹘臭当风立。",
    "author": "黄庭坚"
  },
  {
    "id": "1cbd0d9d-7768-4012-900e-c782cf020747",
    "title": "墨蛇颂",
    "paragraphs": "此书惊蛇入草，书成不知绝倒。自疑怀素前身，今生笔法更老。",
    "author": "黄庭坚"
  },
  {
    "id": "5d39737d-e2b9-4b60-baec-e58f641cc769",
    "title": "以香烛团茶琉璃献花碗供布袋和尚颂  其一",
    "paragraphs": "一钵千家饭，孤身万里浮。知音若相问，不住涅槃州。",
    "author": "黄庭坚"
  },
  {
    "id": "b9aa94b3-a7a2-4903-bb4f-3adcadb3b32a",
    "title": "以香烛团茶琉璃献花碗供布袋和尚颂  其二",
    "paragraphs": "弥勒真弥勒，分身千百亿。若问下生时，不打这鼓笛。",
    "author": "黄庭坚"
  },
  {
    "id": "8668e99b-a534-406e-96f8-fada58fd6b0c",
    "title": "玉泉长老不受承天衬因作颂",
    "paragraphs": "达摩从西来，不受梁武衬。却面少林墙，衣钵一万贯。",
    "author": "黄庭坚"
  },
  {
    "id": "ab92f5d3-b5ec-4ffa-bf55-7710de0679ed",
    "title": "不俗轩耐閒轩颂",
    "paragraphs": "不爱孔方乃不俗，放下利欲是耐閒。棒打石狮子，论实不论虚。",
    "author": "黄庭坚"
  },
  {
    "id": "8c71cabb-96ec-49f6-a481-fac1f84aee48",
    "title": "东禅长老梦偈",
    "paragraphs": "伐木丁丁斧下鸣，隔溪便应谷中声。不因苹末微风起，漂影溪光本自明。",
    "author": "黄庭坚"
  },
  {
    "id": "f8153442-f8cf-4230-a0fd-5925d2cd55f8",
    "title": "次韵奉答南山禅师二颂兼呈琦上人  其一",
    "paragraphs": "鱼吼钟鸣索饭钱，牧牛耕种别人田。淮师收得祖关在，一笛操江月满船。",
    "author": "黄庭坚"
  },
  {
    "id": "d394d735-dd2e-4d65-ab3c-7e8c98cb522a",
    "title": "次韵奉答南山禅师二颂兼呈琦上人  其二",
    "paragraphs": "南山四至分明也，一日元来十二时。两箇泥牛齐著力，矛头淅米剑头炊。",
    "author": "黄庭坚"
  },
  {
    "id": "77fc37bd-9bf5-4750-bbe9-6fb10b1f8b52",
    "title": "奉留楚金长老  其一",
    "paragraphs": "长安甚闹不须惊，好与牛儿著鼻绳。方便把他悲愿满，斩新然佛大明灯。",
    "author": "黄庭坚"
  },
  {
    "id": "75e35bd3-ec7f-472e-ae3b-305af4fbb7ca",
    "title": "奉留楚金长老  其二",
    "paragraphs": "但将饭向无心椀，自有人扶折脚铛。不用重寻旧巢穴，胡蜂窠挂万年藤。",
    "author": "黄庭坚"
  },
  {
    "id": "d62e4588-ef0a-4f9f-a945-9e55a9372018",
    "title": "长短星歌",
    "paragraphs": "正月虎，七泽阴风无避处。少年射杀白额归，二十一岁赐旗鼓。二月兔，翰墨功名归四杜。中山毛遂定从还，十九上客谁复数。三月龙，定力降来一钵中。昇腾便欲致云雨，十六开士观云风。四月蛇，九蛇相辅成晋家。屈原离骚二十五，不及之推死怨嗟。五月马，十五国风多咏写。汉将西极天马来，二十五城不当价。六月羊，十岁小儿牧道傍。他年叱石金华路，二十年前身姓黄。七月猴，恒山八命列封侯。当年传国二十二，想是衣冠骑土牛。八月鸡，二妙灵台向晓啼。五更风雨十八九，残月昏昏信可期。九月狗，三窟深坑四荒走。暮归得兔十六七，黄卢朱雀皆在后。十月猪，白头一笑献士夫。杀身愿为鲁津伯，申封兰王十四都。十一月鼠，列十二辰配龙虎。二十二年看仙飞，一朝化作蝙蝠去。十二月牛，百户椎肥醉九州。角端围寸二十五，良弓之材牛带牛。",
    "author": "黄庭坚"
  },
  {
    "id": "5068a394-235f-41ad-9e57-843ad8343c7d",
    "title": "虚飘飘",
    "paragraphs": "虚飘飘，虚飘飘，花飞不到地，虹起漫成桥。入梦云千叠，游空绛万条。蜃楼百尺耸沧海，雁字一行书绛霄。虚飘飘，北人生命犹坚牢。",
    "author": "黄庭坚"
  },
  {
    "id": "97428b95-1720-4168-a188-a3adeaab7155",
    "title": "南浦",
    "paragraphs": "太守俱来此西山，楼观重复半烟间。高僧置酒林泉处，南浦名区望没环。",
    "author": "黄庭坚"
  },
  {
    "id": "56efad1d-a761-45bd-a46c-13bbd3068dcf",
    "title": "结客",
    "paragraphs": "结客结英豪，肯同儿女曹。黄金粧珮剑，猛兽画旗旄。北极狼星落，中原王气高。终令贺兰贼，不著赭黄袍。",
    "author": "黄庭坚"
  },
  {
    "id": "0f69f608-08c1-4d03-8acb-8a30136ff026",
    "title": "贵耳贱目谜",
    "paragraphs": "馿耳对轩轩，争酬价十千。眈眈两虎视，不值一文钱。",
    "author": "黄庭坚"
  },
  {
    "id": "dd558874-8bb3-4912-9dfb-67e11494dfcc",
    "title": "禅句二首  其一",
    "paragraphs": "牵馿饮江水，鼻吹波浪起。岸上蹄踏蹄，水中嘴对嘴。",
    "author": "黄庭坚"
  },
  {
    "id": "863c83b4-93ae-4d54-aa56-5de72d69c7b6",
    "title": "禅句二首  其二",
    "paragraphs": "予自钓鱼船上客，偶除须鬓著袈裟。佛祖位中留不住，夜来依旧宿芦花。",
    "author": "黄庭坚"
  },
  {
    "id": "7479ea14-41ad-4668-8d3c-6ad942734f80",
    "title": "题东丁水",
    "paragraphs": "古人题作东丁水，自古东丁直到今。我为改名方响洞，要知山水有清音。",
    "author": "黄庭坚"
  },
  {
    "id": "2bd346c3-e6cc-49fe-9f84-7550952f4a75",
    "title": "文与可尝云老僧墨竹一派近在湖州吾竹虽不及石似过之此一卷公案不可无鲁直正句因次韵",
    "paragraphs": "东坡虽是湖州派，竹石风流各一时。前世画师今姓李，不妨还作辋川诗。",
    "author": "黄庭坚"
  },
  {
    "id": "f7503021-663a-49de-9918-068f332e2862",
    "title": "出池藕花",
    "paragraphs": "惜丝不肯织宫鞋，花月仙人谪下来。河伯借泥封玉腕，风神翻浪沃香腮。无房不许僧归宿，有盖尝令鹭自开。何事冤他结青女，一朝收拾付尘灰。",
    "author": "黄庭坚"
  },
  {
    "id": "0a898a91-bff3-424b-ab4c-eb46e0311abe",
    "title": "题孟浩然画像",
    "paragraphs": "先生少也隠鹿门，爽气洗尽尘埃昏。赋诗真可凌鲍谢，短褐岂愧公卿尊。故人私邀伴禁直，诵诗不顾龙鳞逆。风云感会虽有时，顾此定知毋枉尺。襄江渺渺泛清流，梅残腊月年年愁。先生一往今几秋，后来谁复钓槎头。",
    "author": "黄庭坚"
  },
  {
    "id": "10f047a0-a7b0-44e3-af87-3d75f9b790db",
    "title": "咏萍",
    "paragraphs": "白发已侵残梦境，绿苔应忆旧渔矶。桃源鸡犬尘凡隔，韦曲桑麻念想归。",
    "author": "黄庭坚"
  },
  {
    "id": "c859d0d3-dfc9-49ac-bd7a-f4563069045a",
    "title": "钱塘旧游",
    "paragraphs": "薄宦飘然笑漫郎，瑟洲花草弄幽芳。莫教景物添春色，转觉山川是异乡。南北峰巖空入梦，短长亭舍自相望。湖边山寺清明后，相见兰开禊水香。",
    "author": "黄庭坚"
  },
  {
    "id": "943017d6-1d11-47e3-af64-e03c7369e7b9",
    "title": "中秋",
    "paragraphs": "灏气才中兔魄圆，众躔韬彩独娟娟。魏宫乌绕空枝上，汉苑桐凋露井前。金液万重涵渤海，玉沙千里对江边。遥知此夕多情思，三级萧台枕碧涟。",
    "author": "黄庭坚"
  },
  {
    "id": "de0ba3b0-489a-4e9a-a1cf-a4277b6bdffe",
    "title": "和孙莘老",
    "paragraphs": "上帝羣玉府，道家蓬莱山。延阁排霄起，图书擅荣观。宫槐绿葱葱，岑绝非世间。王度日修饬，文章丽朝班。国器攻杞梓，珍羣揜孔鸾。中台省符移，僚属礼数宽。品藻开英鉴，赏音发清弹。儒林数耆旧，少监发新斑。",
    "author": "黄庭坚"
  },
  {
    "id": "6575184a-a696-4574-8d37-adc7164aebb8",
    "title": "宿钱塘尉廨",
    "paragraphs": "平湖绕舍山无盗，官事长闲俸有金。安得终身为御寇，不辞儿女作吴音。",
    "author": "黄庭坚"
  },
  {
    "id": "c2eaf1d4-6bc8-4965-9f7a-d9b8b326c768",
    "title": "吊死心禅师偈",
    "paragraphs": "海风吹落楞伽山，四海禅徒著眼看。一把柳丝收不得，和烟搭在玉栏干。",
    "author": "黄庭坚"
  },
  {
    "id": "c032ff07-1f83-4929-b264-f28ea62b35a4",
    "title": "衡山",
    "paragraphs": "万丈融峰插紫霄，路当穷处架仙桥。上观碧落星辰近，下视红尘世界遥。螺簇山低青点点，线拖远水白迢迢。当门老桧枝难长，绝顶寒松叶不彫。才到秋初霜已降，每逢春尽雪方消。猥岩老衲针常把，度夏禅僧扇懒摇。雷向池中兴雨泽，鸟于窗外奏箫韶。游人未必长居此，暂借禅房宿两宵。",
    "author": "黄庭坚"
  },
  {
    "id": "3a72aeee-bfa6-41be-ab72-3f99e9e88cf3",
    "title": "清心院双清轩",
    "paragraphs": "万劫千峰绕座隅，一泓澄澈见游鱼。谁家栏槛烟云里，坐我潇湘水墨图。人物度桥疑海市，楼台拍水信蓬壶。潺湲枕底催乡梦，双井溪头有旧庐。",
    "author": "黄庭坚"
  },
  {
    "id": "39ba9f1a-9c9d-4d99-a521-dbe688cab43c",
    "title": "香炉峰",
    "paragraphs": "香炉不铸石陶甄，鼻不闻香眼见烟。上有文殊师利塔，好将一瓣此中燃。",
    "author": "黄庭坚"
  },
  {
    "id": "3ee92d58-27e2-4a2a-9e01-ae11de3eab4f",
    "title": "白鹤观",
    "paragraphs": "复殿重楼堕杳冥，故基乔木尚峥嵘。银河不改三千尺，铁马曾经十万兵。华表故应终化鹤，谪仙未解独骑鲸。林泉一二儿童旧，白发衰颜只自惊。",
    "author": "黄庭坚"
  },
  {
    "id": "adaa33b6-0e0b-440c-b1c6-3ac794f453de",
    "title": "游张公洞",
    "paragraphs": "古洞深沉白昼间，烟霞出没绝尘寰。落红满地花初歇，啼鸟一声春自閒。丹灶苔荒仙去远，松坛月冷鹤飞还。我来几欲重登眺，削壁题诗兴不悭。",
    "author": "黄庭坚"
  },
  {
    "id": "a0fded85-fc01-4b60-b528-83d0aa8df263",
    "title": "东林寺二首  其一",
    "paragraphs": "白莲种出净无尘，千古风流社里人。禅律定知谁束缚，过溪沽酒见天真。",
    "author": "黄庭坚"
  },
  {
    "id": "9fb07468-b4ef-4f41-acbe-4a4c17f570eb",
    "title": "东林寺二首  其二",
    "paragraphs": "胜地东林十八公，庐山千古一清风。渊明岂是难拘束，正与白莲出处同。",
    "author": "黄庭坚"
  },
  {
    "id": "dd858b18-fd8b-497e-98ca-f1e3eb6c8da2",
    "title": "玉笥山",
    "paragraphs": "上天下地似探梯，怪石巉巖衬马蹄。拟是客程行不得，隔林犹听杜鹃啼。",
    "author": "黄庭坚"
  },
  {
    "id": "e38bc2f1-9026-435a-a279-824c29694728",
    "title": "诗一首",
    "paragraphs": "石磴层层鸟道斜，仙家楼阁锁烟霞。丹砂已化黄金鼎，玉洞犹开白鹤花。铁简有云神永护，金钟无韵鬼曾楂。洞天福地阴阳合，胜事留传岂浪夸。",
    "author": "黄庭坚"
  },
  {
    "id": "d7eda8c2-5124-46f7-bed6-de1a7178e50a",
    "title": "秀江亭",
    "paragraphs": "因循不到此江头，匹马黄埃三十秋。旧舍只今人共老，清波常与月分流。羨君潇洒成佳趣，感我凄凉念旧游。沽酒买鱼终不负，何时相与泛扁舟。",
    "author": "黄庭坚"
  },
  {
    "id": "8021f0e5-750c-48a5-ab19-fe8ac13b5a97",
    "title": "大秀宫",
    "paragraphs": "玉笥山前大白峰，望仙桥下水溶溶。前溪流水后溪月，五步白云三步松。半夜珮环朝上阙，插天楼阁度疏钟。梦馀彷彿钧天奏，如在蓬莱第几重。",
    "author": "黄庭坚"
  },
  {
    "id": "e603bca9-bc04-4c28-9359-1e45418e6553",
    "title": "全州双松堂",
    "paragraphs": "文殊堂下松，永日如鸣琴。我登双松堂，时步双松阴。中有寂莫人，安禅无古今。",
    "author": "黄庭坚"
  },
  {
    "id": "5362469d-fe88-44b3-ba28-f86afdb5798c",
    "title": "古意",
    "paragraphs": "太华峰头玉井莲，开花十丈藕如船。冷比雪霜甘比蜜，一片入口沉疴痊。我欲求之不惮远，青壁无路难夤缘。安得长梯上摘食，下种七泽根株连。",
    "author": "黄庭坚"
  },
  {
    "id": "e04469d1-80bd-4377-9a51-3bd21aa095c5",
    "title": "塞上曲",
    "paragraphs": "十月北风燕草黄，燕人马肥弓力强。虎皮裁鞍鵰羽箭，射杀山阴双白狼。青毡帐高雪不湿，击鼓传觞令行急。戎王半醉拥貂裘，昭君犹抱琵琶泣。",
    "author": "黄庭坚"
  },
  {
    "id": "c1363a8a-20d9-4d6d-9c54-18264c0fc8c3",
    "title": "次韵谢借观五老图",
    "paragraphs": "五老天然一会閒，太平时节振儒冠。相君于理回天诏，辅国驱夷立塞桓。妖术图奸梁木坏，党碑雷震雹冰寒。丹心忠厚来安泰，惠泽垂流仰止看。",
    "author": "黄庭坚"
  },
  {
    "id": "0e25ccce-e10a-4baf-bdc9-98f5b4e83715",
    "title": "杨凝式行书",
    "paragraphs": "俗书祇识兰亭面，欲换凡骨无金丹。谁知洛阳杨风子，下笔便到乌丝阑。",
    "author": "黄庭坚"
  },
  {
    "id": "9182287c-e2c0-484c-a7a6-43fdd93fd3b0",
    "title": "法语",
    "paragraphs": "兀然无事无改换，无事何须论一段。真心无散乱，他事不须断。过去已过去，未来何用算。兀然无事何曾有，人唤向外觅工夫，总是癡顽汉。粮不蓄一粒，逢饭但知骂。世间多事，人事相趁。浑不及我，不乐生天，亦不受福田。饥来一钵饭，困来展脚眠。愚人以为笑，智者谓之然。非愚亦非智，不是玄中玄。要去如是去，要住如是住。身披一破衲，脚著娘生袴。多言复多语，由来反相误。若欲度众生，无过且自度。莫漫求真佛，真佛不可见。妙性及灵台，何曾受薰鍊。心是无事心，面是娘生面。劫石可动摇，箇中无改变。无事何须读文字，削除人我本，冥合箇中意。种种劳筋骨，不如林下睡兀兀。举头见日出，乞饭从头𢫫。将功用功，展转冥蒙。取即不得，不取自通。吾有一言，绝虑忘缘，巧说不得用心传。更有一语，无过直与。细极毫末，大无方所。本自圆成，不劳机杼。世事悠悠，不如山丘。青松蔽日，碧涧常秋。山云当幕，夜月为钩。卧藤萝下，块石枕头。不朝天子，岂羨王侯。生死无虑，更复何忧。月水无形，我常只宁。万法皆尔，本自无生。兀然无事坐，春来草自青。",
    "author": "黄庭坚"
  },
  {
    "id": "666ab784-a601-4eee-8deb-37a2a9f334b3",
    "title": "慈竹",
    "paragraphs": "门中何物灵，有竹慈为名。一丛涧数步，森森数十茎。长茎覆短茎，枝叶不峥嵘。去年笋已长，今年笋又生。高低相倚向，浑如长幼情。孝子侍父立，顺孙随祖行。居然抱慈孝，根底信天成。吾闻唐之人，孝行常欣欣。郓州张公艺，九代同一门。大帝闻其名，衡茅降至尊。冯宿丱岁时，随父庐祖坟。父子相随孝，灵芝特地春。北海吕元简，四世同家主。以至牛马羊，异母皆相乳。虞乡董公直，鞠养诸孤遗。鸜鹆与鸦鹊，同巢而共枝。孝行动天壤，鸟兽皆随时。又闻猓𤡮兽，死不相弃离。𧑒蝎与蛟鱼，子母长相随。兽面而人心，此兽信有之。兽心而人面，其人诚可悲。李钧为侍御，弃母在□州。母因殍饿死，世□何悠悠。光禄李□者，亦是斯人流。有母不侍养，异居经千秋。唐家法网宽，贷死流遐陬。崔湜为侍郎，天子赐瓜香。携归与爱妻，老母不得尝。一旦恶贯盈，杀之于路傍。越公钟绍京，至孝何殊常。小时得瓜果，先解进高堂。长大遇玄宗，一夕登巖廊。孝者名长新，逆者污人伦。人既不如竹，乃是一埃尘。夫为人子者，莫若事尊亲。夫为人父者，莫若训儿孙。积善与仁孝，可以立于身。我愿移此竹，栽于率土滨。使彼行人见，皆为慈孝人。樵童见此竹，且莫伐我薪。",
    "author": "黄庭坚"
  },
  {
    "id": "a2afc286-f6df-48cb-a018-60a2d60136af",
    "title": "三言二首  其一",
    "paragraphs": "寄岳云，安九夏。无间绿，实潇洒。碧溪头，古松下。卧槃陀，昼复夜。",
    "author": "黄庭坚"
  },
  {
    "id": "5b74e540-0f72-43b9-a3bb-3eb13578dea7",
    "title": "三言二首  其二",
    "paragraphs": "八德水，清且美。荡精神，浸牙齿。乱云根，众峰里。掬与斟，随器尔。",
    "author": "黄庭坚"
  },
  {
    "id": "4103d07c-2518-408f-80ea-b9d29758be2b",
    "title": "头陀赞",
    "paragraphs": "梵语头陀，华言抖擞。浄一真心，振三毒垢。如来亲试，迦叶称首。圣教推崇，哲人遵守。衣三食四，住处五名。曰十二行，对治修行。十三或八，要以三并。练磨三境，摄化三乘。起四欢喜，行四圣种。以戒为基，止观相踵。大矩崇规，鍊金烹矿。号菩萨僧，志惟坚勇。知足少欲，伏我受根。无取无著，情绝所存。若有讚者，同讚世尊。续佛慧命，开佛正门。在昔能仁，嘱付弥勒。守护三宝，后五百岁。弥勒称扬，此行为最。适当其时，应身出世。阿兰若处，作众依归。则先贤轨，发薙肩垂。白麻劫贝，不随染衣。表如玉雪，不受尘泥。心寂为禅，心浄为教。内外相应，方名脩道。事贵简严，理惟幽奥。不具信根，玄关莫造。祈生兜率，天乐非贪。菩提熏种，慈氏言参。其或超越，罔假司南。十方法界，同我伽蓝。",
    "author": "黄庭坚"
  },
  {
    "id": "d8f748d9-bb4f-45c6-b901-6694bc1e9545",
    "title": "绝句",
    "paragraphs": "花气薰人欲破禅，心情其实过中年。春来诗思何所似，八节滩头上水船。",
    "author": "黄庭坚"
  },
  {
    "id": "13465a85-d104-413d-9a73-0831fc2f3249",
    "title": "题襄阳米芾祠  其一",
    "paragraphs": "千峰映碧湘，真叟此中藏。饭不着石喫，眉应似发长。枫梩搘酒甕，鸐风落琴牀。强效忘机者，斯人尚未忘。",
    "author": "黄庭坚"
  },
  {
    "id": "d9011d0c-b6c0-44b0-840b-e3737fd00d76",
    "title": "题襄阳米芾祠  其二",
    "paragraphs": "万里莓苔地，不见驱驰踪。唯开文字窗，时写日月容。竹韵漫萧屑，草花徒织茸。披霜入众木，独自识青松。",
    "author": "黄庭坚"
  },
  {
    "id": "8568bcf4-bf0c-48a9-b1b5-5508518901a4",
    "title": "次韵梨花",
    "paragraphs": "桃花人面各相红，不及天然玉作容。总向风尘尘莫染，轻轻笼月倚墙东。",
    "author": "黄庭坚"
  },
  {
    "id": "5fd55792-93ca-444e-a359-957c9e5a082e",
    "title": "戒杀诗",
    "paragraphs": "我肉众生肉，名殊体不殊。原同一种性，只是别形躯。苦恼从他受，肥甘为我须。莫教阎老断，自揣应何如。",
    "author": "黄庭坚"
  },
  {
    "id": "299b9b83-834e-4ca7-a0c4-82c65eeebb9a",
    "title": "句  其一",
    "paragraphs": "百家传本略相似，如月行天见诸水。",
    "author": "黄庭坚"
  },
  {
    "id": "789b3d22-aa57-4c37-8143-e22f26d89af7",
    "title": "句  其二",
    "paragraphs": "拙者窃钩辄斩趾。",
    "author": "黄庭坚"
  },
  {
    "id": "2b1d4c9f-8253-4ade-b244-204d4a650cf3",
    "title": "句  其四",
    "paragraphs": "清鑑风流归贺八，飞扬跋扈付朱三。",
    "author": "黄庭坚"
  },
  {
    "id": "19fc3360-5028-4997-a9bd-b608401f65dc",
    "title": "句  其五",
    "paragraphs": "风外竹斜行。",
    "author": "黄庭坚"
  },
  {
    "id": "45cc997d-5e8e-4976-85dc-db7184633d60",
    "title": "句  其六",
    "paragraphs": "为君写就黄庭了，不博山阴道士鹅。",
    "author": "黄庭坚"
  },
  {
    "id": "fd6984be-fd50-4a62-a827-ffdbc0252458",
    "title": "句  其七",
    "paragraphs": "琳瑯触目路人惊。",
    "author": "黄庭坚"
  },
  {
    "id": "bd5b8f51-7f9a-4cbe-b8ea-f28896d8aa3f",
    "title": "句  其八",
    "paragraphs": "邻谈喧五更。",
    "author": "黄庭坚"
  },
  {
    "id": "f4ecd716-7a3f-4985-8345-5fcf5f12e683",
    "title": "句  其九",
    "paragraphs": "语妙何妨石作肠。",
    "author": "黄庭坚"
  },
  {
    "id": "40fdbbe1-fc24-4d8a-8f05-d173ec23b834",
    "title": "句  其一○",
    "paragraphs": "春将国艳熏花骨，日借黄金缕水纹。",
    "author": "黄庭坚"
  },
  {
    "id": "6b24f120-d4c7-47bd-9eb0-44d1a81df09f",
    "title": "句  其一一",
    "paragraphs": "浴泉秦虢流丹粉，临渚娥英冷佩衣。",
    "author": "黄庭坚"
  },
  {
    "id": "686931db-7a6a-44f6-a920-8da1b7d91024",
    "title": "句  其一二",
    "paragraphs": "不夸西子锦为幄，肯道太真云想衣。",
    "author": "黄庭坚"
  },
  {
    "id": "a9a03c9d-9cf6-4f5f-914a-17e80a4d566e",
    "title": "句  其一三",
    "paragraphs": "吾闻调羹槿，异味及粉榆。",
    "author": "黄庭坚"
  },
  {
    "id": "e294bca9-75e9-4ec0-bc1b-b7e11d2edbee",
    "title": "句  其一四",
    "paragraphs": "日颗曝干红玉软，风枝台动练罗鲜。",
    "author": "黄庭坚"
  },
  {
    "id": "c5d686b2-f2bd-487c-8fef-32ce7d8baea0",
    "title": "句  其一五",
    "paragraphs": "辰日宜种瓜。",
    "author": "黄庭坚"
  },
  {
    "id": "e1ad9584-66ae-4a7a-8234-24644ec7513d",
    "title": "句  其一六",
    "paragraphs": "便令脱帽管城公，小试玉堂挥翰手。",
    "author": "黄庭坚"
  },
  {
    "id": "71c23d51-b009-4856-ad9a-b8d92a00e8f0",
    "title": "句  其一七",
    "paragraphs": "虎头食肉何足夸，阴德由来报宜奢。丹灶功成无跃兔，玉函方祕缘青蛇。",
    "author": "黄庭坚"
  },
  {
    "id": "705b3520-ec80-4ed6-abdb-bd8f39816629",
    "title": "句  其一八",
    "paragraphs": "孔庙虞书贞观刻，千两黄金那购得。",
    "author": "黄庭坚"
  },
  {
    "id": "00c89da6-965a-40b0-8bba-8555ff5bee7f",
    "title": "题馿瘦岭马铺",
    "paragraphs": "老马饥嘶馿瘦岭，病人生入鬼门关。病人甘作五溪卧，老马犹思十二闲。",
    "author": "黄叔达"
  },
  {
    "id": "c8363b5f-0e00-4658-82d6-7e3e98f8db30",
    "title": "行次巫山宋懋宗遣骑送折花厨酝",
    "paragraphs": "攻许愁城终不开，青州从事斩关来。唤得巫山强项令，插花倾酒对阳台。",
    "author": "黄叔达"
  },
  {
    "id": "55ab26b4-1ec8-4862-aa6b-ba1930962c40",
    "title": "次韵懋宗送别二首  其一",
    "paragraphs": "一百八盘天上路，去年明日送流人。小诗话别堪垂泪，却道情亲不得亲。",
    "author": "黄叔达"
  },
  {
    "id": "141fa52e-da60-45dc-808f-6e23bf4f9e4d",
    "title": "次韵懋宗送别二首  其二",
    "paragraphs": "别驾柴门闭一春，艰难颠沛不忘君。何时幽谷回天日，教保馀生出瘴云。",
    "author": "黄叔达"
  },
  {
    "id": "0879f125-d273-4416-8f5d-47e45955259d",
    "title": "戏答刘文学",
    "paragraphs": "人鲊甕中危万死，鬼门关外更千岑。问君底事向前去，要试平生铁石心。",
    "author": "黄叔达"
  },
  {
    "id": "388c6e04-79d0-4489-bcd1-0d89dd0b84e6",
    "title": "外姪李光祖往见尚垂髫今观寄嗣直小诗已可爱因次韵",
    "paragraphs": "昔别长安未裹头，如今诗句可消愁。外家未觉风流远，他日相期到益州。",
    "author": "黄叔达"
  },
  {
    "id": "765dd32d-bcde-4c3f-8138-95f449df7239",
    "title": "上南陵坡",
    "paragraphs": "风餐水宿六十里，蛇退猿啼百八盘。上得坡来总欢喜，摩围依约见峰峦。",
    "author": "黄叔达"
  },
  {
    "id": "003f8f1a-e4ba-4a6d-9ed9-0fe668a57649",
    "title": "题小猿叫驿",
    "paragraphs": "大猿叫罢小猿啼，箐里行人白昼迷。恶藤牵头石齧足，妪牵儿随泪录续，我亦下行莫啼哭。",
    "author": "黄叔达"
  },
  {
    "id": "5a569c0a-04a4-463d-9ab8-60252a3c763c",
    "title": "马上口号呈建始李令",
    "paragraphs": "驿亭新似眼波明，箐路开如掌样平。谁与长官歌美政，风摇松竹是欢声。",
    "author": "黄叔达"
  },
  {
    "id": "0112f0d8-7af9-4a69-8676-bc1e87e47920",
    "title": "次浮塘驿见张施州小诗次其韵",
    "paragraphs": "歎息施州成老丑，当年玉雪莹相照。旧时去天一尺五，今日万里听猿叫。",
    "author": "黄叔达"
  },
  {
    "id": "258ab6d5-0afe-4bcc-a829-5b949126dd0a",
    "title": "将次施州先寄张十九使君三首  其一",
    "paragraphs": "书来日日觉情亲，今信施州是故人。许我投名重入社，放狂作恼未应嗔。",
    "author": "黄叔达"
  },
  {
    "id": "21730c39-b398-4987-b60f-14d2f101520d",
    "title": "将次施州先寄张十九使君三首  其二",
    "paragraphs": "收拾从来古锦囊，今知老将敌难当。囊中尚有毛锥子，花底樽前作战场。",
    "author": "黄叔达"
  },
  {
    "id": "c2834293-2ab8-495d-af38-b5cbfcf5a4bb",
    "title": "将次施州先寄张十九使君三首  其三",
    "paragraphs": "一别施州向十霜，传闻佳句望风降。空弮不易当坚敌，振臂犹思起病创。",
    "author": "黄叔达"
  },
  {
    "id": "70934f57-870a-40fc-9b21-26dbe5200a9a",
    "title": "和张仲谋送别二首  其一",
    "paragraphs": "夜郎自古流迁客，圣世初投第一人。不是施州肯回首，五溪三峡更谁亲。",
    "author": "黄叔达"
  },
  {
    "id": "0f99fcaa-7502-4f27-960b-4820ab11bf05",
    "title": "和张仲谋送别二首  其二",
    "paragraphs": "五溪三峡漫经春，百病千愁逢故人。何处看君岁寒后，欲将儿女更论亲。",
    "author": "黄叔达"
  },
  {
    "id": "ec37d087-1fd4-490a-885f-8207dfcd6a8f",
    "title": "次韵答清江主簿赵彦成",
    "paragraphs": "日转溪山几百遭，厌闻虎啸与猿号。笙歌忽把二天酒，风雨犹惊三峡涛。已作齐民寻要术，安能痛饮读离骚。看君自是青田质，清唳犹堪彻九臯。",
    "author": "黄叔达"
  },
  {
    "id": "3dd63280-1f91-4699-9616-3b86eba875fa",
    "title": "答宋懋宗寄夔州五十诗三首  其一",
    "paragraphs": "五十清诗是碎金，试教掷地有馀音。方今台阁称多士，且傍江山好处吟。",
    "author": "黄叔达"
  },
  {
    "id": "f2f37960-e43c-4762-aa6b-8ae4d955f11e",
    "title": "答宋懋宗寄夔州五十诗三首  其二",
    "paragraphs": "五十清诗一段冰，持来恰得慰愁生。自张壁间行坐看，更教儿诵醉时听。",
    "author": "黄叔达"
  },
  {
    "id": "4c9298f4-fc42-49e9-8409-9c7f9dc03611",
    "title": "答宋懋宗寄夔州五十诗三首  其三",
    "paragraphs": "碑同岘首千年石，诗到夔州十绝歌。他日巴人怀叔子，时时解著手摩挲。",
    "author": "黄叔达"
  },
  {
    "id": "1536a77d-cbe9-4315-8dbb-4da366e0b1ba",
    "title": "句",
    "paragraphs": "山头日日风和雨，行人归来石应语。",
    "author": "黄叔达"
  },
  {
    "id": "2d591f49-9f10-4b25-b726-b79db069d882",
    "title": "吕子进知睦州予追送累日别后寄之",
    "paragraphs": "篱鷃云鹏各有程，匆匆相别未忘情。恨君不在篷笼底，共听萧萧夜雨声。",
    "author": "张举"
  },
  {
    "id": "229d9505-87bb-476a-872c-48c6f1fc2bf0",
    "title": "梦中作",
    "paragraphs": "楚峡云娇宋玉愁，月明溪浄印银钩。襄王定是思前梦，又抱霞衾上玉楼。",
    "author": "张举"
  },
  {
    "id": "26367267-bdc6-4811-bb82-7dfb5d5d3b2d",
    "title": "游山寺",
    "paragraphs": "冻仆堆堆依灶燎，山僧草草具盘飧。井丹已厌尝葱叶，庾亮何劳借薤根。",
    "author": "张举"
  },
  {
    "id": "0d699973-b4d0-4be3-8ae3-9a969c61d40d",
    "title": "句  其一",
    "paragraphs": "无限寒鸦冒雨飞，红树高高出粉墙。",
    "author": "张举"
  },
  {
    "id": "7fe4b6d2-4fa1-46ae-84f2-9a051db0d7a9",
    "title": "句  其二",
    "paragraphs": "苦厌尘沙随马足，却思风浪拍船头。",
    "author": "张举"
  },
  {
    "id": "d3168156-4c01-44c9-ad44-8fa65e5c6fe6",
    "title": "题胜业寺",
    "paragraphs": "山鸟无凡音，山云无俗状。引得白头僧，时时倚藜杖。",
    "author": "释文政"
  },
  {
    "id": "664198f9-29b7-42af-88f3-ad1227f5be8e",
    "title": "送王棫",
    "paragraphs": "渭城杨柳已青青，强住行人听渭城。不问使车归路远，且从樽酒满杯倾。相逢洮塞休兵后，此去秦州照眼明。若立螭头借前箸，且教充国事春耕。",
    "author": "王崇拯"
  },
  {
    "id": "79cac360-f5ef-4d5b-805f-1cec5115ee52",
    "title": "武昌阻风",
    "paragraphs": "江上春风留客舟，无穷归思满东流。与君尽日闲临水，贪看飞花忘却愁。",
    "author": "方泽"
  },
  {
    "id": "bc75717d-35a6-4a2a-841b-50319f20623f",
    "title": "诗一首",
    "paragraphs": "大帝仙乡列圣曹，蓬山分命镇波涛。瑶台影蘸天心冷，贝阙光浮海面高。五色灵霜浮玉籁，九清明月射金鳌。东方曼倩曾来此，偷折林中数颗桃。",
    "author": "方泽"
  },
  {
    "id": "8b2b537e-979f-4fec-8bd5-b4e380059d72",
    "title": "斯美堂",
    "paragraphs": "丹雘鲜鲜郡郭西，簷牙高啄翠云齐。地形旧压重城峻，天势初围叠嶂低。晚市浮烟生万瓦，晓窗寒日度双溪。庭前更有青松路，岂似桃源使客迷。",
    "author": "方泽"
  },
  {
    "id": "aa093a91-1717-4e43-832d-1fdb973319eb",
    "title": "句  其一",
    "paragraphs": "山晓月初上，江鸣潮欲来。",
    "author": "张轸"
  },
  {
    "id": "e20afa7d-51b3-4caf-829e-2ca135a8f45e",
    "title": "句  其二",
    "paragraphs": "不辨越王台。",
    "author": "张轸"
  },
  {
    "id": "3c9e650c-15f8-4bae-a5fe-70bf9381862d",
    "title": "句",
    "paragraphs": "朋也老无能，淡如云水僧。",
    "author": "李秉彝"
  },
  {
    "id": "521e0a77-877f-41f1-a7a2-3c187d7d252c",
    "title": "句",
    "paragraphs": "江边闲𫇢济川舟。",
    "author": "李师聃"
  },
  {
    "id": "3e01fd93-8ff7-4c5c-ad72-f29b6116f39a",
    "title": "寄黄鲁直",
    "paragraphs": "昔日对面隔千里，如今万里弥相亲。寂寥滋味同斋粥，快恬谈谐契主宾。室内许谁参化女，眼中休去觅瞳人。东西南北难藏处，金色头陀笑转新。",
    "author": "释灵源"
  },
  {
    "id": "46aa7e48-1f69-46ce-a5b5-1541b58deb7d",
    "title": "偈三首  其一",
    "paragraphs": "无地无锥彻骨贫，利生深媿乏馀珍。廛中大施门难启，乞与青山养病身。",
    "author": "释灵源"
  },
  {
    "id": "fe3ba0aa-cfcd-4afc-a296-e014939438bf",
    "title": "偈三首  其三",
    "paragraphs": "东坡笑说吃龙肉，舌底那知已咽津。能省咽津真有味，会言龙肉不为珍。",
    "author": "释灵源"
  },
  {
    "id": "373abc1e-dd54-4fce-ba62-3350658272f3",
    "title": "偈三首  其四",
    "paragraphs": "何知龙肉即猪肉，细语粗言尽入神。惜彼当年老居士，大机曾未脱根尘。",
    "author": "释灵源"
  },
  {
    "id": "c24c2a2a-cffc-4733-b98a-0628a03e31a9",
    "title": "咏月",
    "paragraphs": "玉兔步虚碧，冰轮碾太清。广寒宫有路，桂子落无声。",
    "author": "释灵源"
  },
  {
    "id": "af07e64f-5033-41ce-9bc0-bcd13d788191",
    "title": "书旅邸壁",
    "paragraphs": "雁外无书为客久，蛩边有梦到家多。画堂玉佩萦云响，不及桃源欵乃歌。",
    "author": "王谹"
  },
  {
    "id": "aa832bbb-7332-4b1e-a0ad-9393cd0f039c",
    "title": "句",
    "paragraphs": "水清居士涧，景好天王刹。",
    "author": "王谹"
  },
  {
    "id": "bb093d69-8af2-46ca-b76f-4ba4c34392f6",
    "title": "江西泊舟后作",
    "paragraphs": "江水冥冥沙石阴，一舸行尽春已深。浪花绿蔓曳锦带，短芦刺水抽玉簪。饥鱼未沈波面筒，小舫正横溪上风。清辉濯尽远山碧，白鸟飞入苍烟丛。",
    "author": "李才"
  },
  {
    "id": "5d29642b-5420-4b48-9798-7a88fdff9741",
    "title": "题雪窦和尚亲书偈卷",
    "paragraphs": "老子休去歇去，遗墨今传古传。□见本来面目，不离堂处湛然。",
    "author": "徐文"
  },
  {
    "id": "11283068-ba2f-4170-b5d3-61c533cd5642",
    "title": "句",
    "paragraphs": "可笑幽航载归梦，迟明身在武昌城。",
    "author": "李康年"
  },
  {
    "id": "30c391f6-6179-4a19-80e2-7b5c5feda074",
    "title": "玉笥山",
    "paragraphs": "亭扁江西太史诗，名垂诗逸几经时。聿来芹泮三章古，成此花封一段奇。翠琰影磨峰崒嵂，英辞光动水涟漪。先生多少凭栏思，寄径蓬山与凤池。",
    "author": "杨琳"
  },
  {
    "id": "6a8f5163-05c4-4b1e-be81-c4331527875a",
    "title": "句  其一",
    "paragraphs": "涪翁句摘江山胜，赵令亭高星斗寒。",
    "author": "杨琳"
  },
  {
    "id": "63c786c3-74fd-4939-b2dd-589736fce931",
    "title": "句  其二",
    "paragraphs": "宦情莫莫云生岫，诗思萧萧月满川。",
    "author": "杨琳"
  },
  {
    "id": "85f4d1ef-b95d-4403-8bfe-48a5717243f7",
    "title": "句  其三",
    "paragraphs": "万叠远山青未了，一江流水意无穷。",
    "author": "杨琳"
  },
  {
    "id": "76f0f652-d1f8-4a8a-8c21-bfb4ca69f07b",
    "title": "句  其四",
    "paragraphs": "夜添风月无尽景，晓起烟云皆助诗。",
    "author": "杨琳"
  },
  {
    "id": "7813c304-f9b1-4d1c-94d9-687c406c0771",
    "title": "句  其五",
    "paragraphs": "水似人清光滴眼，山随天远翠浮眉。",
    "author": "杨琳"
  },
  {
    "id": "a944b77d-9a8a-473f-8530-921accd7ecb4",
    "title": "感时事作",
    "paragraphs": "森森月里栽丹桂，历历天边种白榆。虽未乘槎上霄汉，会须沈网取珊瑚。",
    "author": "晁载之"
  },
  {
    "id": "40418584-359d-4de8-8a26-5760e003b75c",
    "title": "昭灵夫人祠",
    "paragraphs": "杀翁分我一杯羹，龙种由来事杳冥。安用生儿作刘季，暮年无骨葬昭灵。",
    "author": "晁载之"
  },
  {
    "id": "3d4d1194-35c2-4ab2-be14-a961cf94d203",
    "title": "北郊",
    "paragraphs": "村北硗田久废耕，试投嘉谷望秋成。天时地力难前料，万粒须期一粒生。",
    "author": "吕大临"
  },
  {
    "id": "b9c044bc-cb9d-4dce-80c4-66b0ec043a14",
    "title": "送刘户曹",
    "paragraphs": "学如元凯方成癖，文似相如反类俳。独立孔门无一事，惟传颜氏得心斋。",
    "author": "吕大临"
  },
  {
    "id": "6ff3c932-9642-4c80-93a6-d5517104d659",
    "title": "南溪淡真阁閒望",
    "paragraphs": "栏外溪光溪外峰，重重平远杳连空。长将两眼安高处，扰扰都归俯视中。",
    "author": "吕大临"
  },
  {
    "id": "283a741c-0021-43f1-8fe3-cd1b9330f4ea",
    "title": "春静",
    "paragraphs": "花气自来深户里，鸟声长在远林中。班班叶影垂新荫，曳曳丝光入素空。",
    "author": "吕大临"
  },
  {
    "id": "49e0c204-95c8-4de2-b718-feee23beee6d",
    "title": "探春",
    "paragraphs": "摇曳风头欲振枯，柳梢垂发不胜梳。从来轻薄才先发，谁记秋霜坠叶初。",
    "author": "吕大临"
  },
  {
    "id": "aa408bee-e1c2-4075-9baf-b54c8c05fb03",
    "title": "礼",
    "paragraphs": "礼仪三百复三千，酬酢天机理必然。寒即加衣饥即食，孰为末后孰为先。",
    "author": "吕大临"
  },
  {
    "id": "849632bf-9afc-44cd-acad-e359f7c0827b",
    "title": "寒食道中",
    "paragraphs": "漠漠云浓阴欲坠，迢迢远路马行迟。春风境界无边畔，花下游人恐未知。",
    "author": "吕大临"
  },
  {
    "id": "42410468-041f-4775-85cd-86e842200eb5",
    "title": "蓝田",
    "paragraphs": "背负肩任几百斤，山蹊寸进仅容身。先难后获应如是，重愧端居饱食人。",
    "author": "吕大临"
  },
  {
    "id": "577a56ec-e97b-4b93-a578-0cb3860156f2",
    "title": "克己",
    "paragraphs": "克己功夫未肯加，吝骄封闭缩如蜗。试于清夜深思省，剖破藩篱即大家。",
    "author": "吕大临"
  },
  {
    "id": "5b714fa0-d427-439c-9d09-bae6937bc725",
    "title": "经筵大雪不罢讲  其一",
    "paragraphs": "水晶宫殿玉花零，点缀宫槐卧素屏。特敕下帘延墨客，不因风雪废谈经。",
    "author": "吕大临"
  },
  {
    "id": "14cc287a-9e45-4c01-9fbc-631c0e511799",
    "title": "经筵大雪不罢讲  其二",
    "paragraphs": "强记师承道古先，无穷新意出尘编。一言有补天颜动，全胜三军贺凯旋。",
    "author": "吕大临"
  },
  {
    "id": "64fe13cc-5d98-4c39-ac97-49fc32562366",
    "title": "效尧夫体寄仲兄",
    "paragraphs": "治非知务功何有，见必先几义始精。饭放不应论齿决，水来安可病渠成。高才况自当名世，大业终期至太平。可惜良时难再得，东山应不负苍生。",
    "author": "吕大临"
  },
  {
    "id": "dc26bf03-8fbd-478d-988e-2482c76896e2",
    "title": "三山阁",
    "paragraphs": "蓬莱方丈与瀛洲，东引长江欲尽头。几处坛场浑得道，万家楼阁半封侯。名□荔子尝三熟，负郭潮田插两收。七百年来遗谶事，钓台沙合瑞烟浮。",
    "author": "许敦仁"
  },
  {
    "id": "e3a00937-74d8-408c-92f9-58d16ccfccd1",
    "title": "句",
    "paragraphs": "惯处贱贫知世态，饱谙迁谪见家风。",
    "author": "范纯粹"
  },
  {
    "id": "69670271-f639-49b7-90c5-b4e2a78e4c04",
    "title": "刘仙巖和曹辅韵",
    "paragraphs": "神仙灵异古今传，穷理修真本自然。遗址宛存疑谷口，苍崖乔木耸青天。",
    "author": "梁子美"
  },
  {
    "id": "e1c8de94-61fd-4ee6-a396-be4d2b68b5c9",
    "title": "县斋 弦歌堂",
    "paragraphs": "洋洋百里起呕吟，惠化薰陶谷水阴。明月诗函三岛秀，清风曲奏一堂深。武城浪说言游道，单父休夸子贱音。政敏谁知过齐国，想君真得古人心。",
    "author": "朱之纯"
  },
  {
    "id": "d3083352-2736-434e-b195-1239c1b7e067",
    "title": "县斋 三山亭",
    "paragraphs": "俗易风移古道还，县斋叠石作三山。因怜席上红尘少，赢得壶中白日闲。想见六鼇擎水下，坐看双鹤落云间。何须更叩黄金阙，只此幽亭是玉关。",
    "author": "朱之纯"
  },
  {
    "id": "36b952d5-468b-400c-89e8-9615c24b75ba",
    "title": "县斋 艮阁",
    "paragraphs": "画阁峨然冠翠峦，更占艮地特巑岏。晓窗高揖东风暖，夜幕低垂北斗寒。突兀状惊青蜃吐，徘徊势若老龙蟠。嗟予劲节非徐子，那得陈侯一榻看。",
    "author": "朱之纯"
  },
  {
    "id": "00a4a7cf-4d74-4945-8154-2bab6b0e407a",
    "title": "思吴堂",
    "paragraphs": "画堂重构一湖中，更述民思渤海公。自昔三年留惠政，至今百里诵清风。波间𨺗觉欢声别，陌上新传乐事同。从此邦人转怀德，悠悠谷水几时穷。",
    "author": "朱之纯"
  },
  {
    "id": "19f922db-3bc7-4ca4-867f-c38d78f3b4ea",
    "title": "湖斋",
    "paragraphs": "平湖十顷水汪洋，得意茅斋且屈藏。园种小桃今结子，池栽翠芰更闻香。六龟已兆千年瑞，双鹤看呈八月祥。居此倏然忘世味，此心尤懒去龙阳。",
    "author": "朱之纯"
  },
  {
    "id": "ee5dc0bb-df40-4088-9885-f70d4683629e",
    "title": "客宛陵遇乡人作集句",
    "paragraphs": "扬子江头杨柳春，衣冠南渡多崩奔。柳条弄色不忍见，东西南北更堪论。谁谓他乡各异县，岂知流落复相见。青春作伴好还乡，为问淮南米贵贱。",
    "author": "王吉甫"
  },
  {
    "id": "4293a600-d080-492c-8102-e7f60f2f2af7",
    "title": "送罗正之年兄出使二浙",
    "paragraphs": "紫泥封诏出蓬莱，且指东南倚宪台。千里忽惊霜斧去，百城争望锦衣来。淛江气象心先到，吴俗奸媮胆欲摧。天姥旧山还好在，应寻乡老一裴徊。",
    "author": "范钺"
  },
  {
    "id": "d9187a46-ee4d-451c-a31c-fff06c9816fc",
    "title": "碧光亭",
    "paragraphs": "寺压高台最上头，一亭新就得清游。天连远岫交相碧，地枕长江分外幽。烟际晴光浑不断，望中诗思浩难收。公馀幸有宾朋乐，聊把狂篇索唱酬。",
    "author": "程之邵"
  },
  {
    "id": "da6544cf-d056-41c8-b392-40946f98b92b",
    "title": "遇雪偶书",
    "paragraphs": "三伏登途彻盛寒，客程犹未解征鞍。明时用舍皆公道，自是非才进路难。",
    "author": "程之邵"
  },
  {
    "id": "4f3be237-27e0-4c6f-bd03-72208d02d550",
    "title": "游碧落洞",
    "paragraphs": "碧落传闻久，兹来列彦同。草沾游士屐，台挹大王风。一涧流元始，双崖凿混蒙。天然自奇绝，不惜五丁功。",
    "author": "陈履"
  },
  {
    "id": "ad0c916e-a415-4300-ad57-24100e5e6c7c",
    "title": "句",
    "paragraphs": "叠嶂秋光浅，寒松古韵清。",
    "author": "廖蒙"
  },
  {
    "id": "d4e3dd6b-28b9-4a66-ada5-f2092ac1ed2f",
    "title": "崇宁乙酉元巳率同僚修禊于七星巖",
    "paragraphs": "妙意其谁运大钧，玲珑奥室闢天真。斗临北地精初结，龙去丹霄穴未湮。洪造故教虚待物，良辰赢得乐同民。我来禊有自然兴，岂羨兰亭曲水滨。",
    "author": "张渐"
  },
  {
    "id": "43875b3f-e62a-435f-8ea1-d24090c14664",
    "title": "句",
    "paragraphs": "虎头峭立何巉巉，下有百本松与杉。",
    "author": "上官彝"
  },
  {
    "id": "9c8c1c37-d892-4fe7-a1ac-38fde5bca3e1",
    "title": "题方氏清芬阁",
    "paragraphs": "干戈唐季风尘中，一代文章扫地空。先生诗鸣最晚出，句法未减元和工。玉壶藏冰不受垢，卜隠宛蹈严陵踪。至今名字照人目，直与山水为无穷。我舟南纪坐烦促，接岁风波仍转蓬。缅怀先生酌溪水，梅花如霰落晚风。清芬筑室家有法，亦见裔孙白云翁。叔今策得待三接，仲也昔跨御史骢。乃翁归来三十载，语笑但觉朱颜红。翁不见东飞百劳西飞燕，南飞乌鹊北飞鸿。人生游宦正如此，我欲买田归江东。",
    "author": "朱彦"
  },
  {
    "id": "a93d73ca-3a12-4a54-baee-c33e50d7e0a8",
    "title": "题严子陵钓台",
    "paragraphs": "泊舟钓台侧，敬谒严子陵。碧山如佩环，水作锵然声。定知千载后，尚复有遗灵。长啸明月下，缅怀今古情。世利浊于酒，末俗遭尘冥。毫发不一直，戈矛岂相争。先生得高蹈，万钧独可轻。持钓偶自适，潜鱼不吞醒。清风在人耳，凛凛见典刑。不如台下水，方可濯尘缨。",
    "author": "朱彦"
  },
  {
    "id": "9214e2e8-60f4-4ddf-9e5f-908586d7a0c3",
    "title": "寒光阁",
    "paragraphs": "驾舟掠杭越，小泊清溪门。平生江令尹，邀我谿南园。丹碧气成霞，楼疏何鬰盘。江城春事起，腊候已向残。的皪小梅花，暗香媚山樊。冰髯绝可爱，青士联苍官。君家艺兰畹，岁久兰有荪。我生真漫浪，嗜好无一存。尚作山水想，十年劳梦魂。历眼沧洲趣，兹盟那可寒。他年钓竿手，来傍沈郎滩。",
    "author": "朱彦"
  },
  {
    "id": "e8461f8c-c253-4af3-8bc2-a0c6bf0de2a1",
    "title": "麻姑山",
    "paragraphs": "羽驾龙车旧宅，金炉玉简幽宫。双练亭前秋水，七星杉下春风。莲沼何年变白，桃源几度翻红。明月清阴轩上，星冠羽褐髯翁。一弄瑶池新曲，夜寒风入霜松。",
    "author": "朱彦"
  },
  {
    "id": "9f96498f-032d-4503-a622-50cd6d9d14c3",
    "title": "江楼",
    "paragraphs": "麻源山压盱江水，江楼迥对江山起。波平月满千里空，金斗栏干露如洗。此时想见一尊开，杳杳征帆破浪来。挥毫写尽江山景，何有飘零庾信哀。自怜久作红尘客，梦断江南烟水白。会歌黄鹄赋前溪，不作区区吟越舄。",
    "author": "朱彦"
  },
  {
    "id": "5cb846b8-1eaa-48ce-a375-3879531632f8",
    "title": "安仁寺",
    "paragraphs": "一洞寒云锁翠虬，水声长遶影边流。令人坐忆南泉路，满目春山几万秋。",
    "author": "朱彦"
  },
  {
    "id": "e846464b-6245-4772-903c-1f7e7b704bc3",
    "title": "游黄山",
    "paragraphs": "三十六峰高插天，瑶台琼宇贮神僊。嵩阳若与黄山并，犹欠灵砂一道泉。",
    "author": "朱彦"
  },
  {
    "id": "2cac8d71-9b4a-45e7-8def-302eacb6b705",
    "title": "读齐云院碑有感",
    "paragraphs": "玉像传香火，金钟警旦昏。建蓝知有自，种德岂无门。善力归慈母，馀波到远孙。拂碑今日泪，挥洒旧松根。",
    "author": "朱彦"
  },
  {
    "id": "df246b45-b992-44c9-bec0-4a32b5155481",
    "title": "寄弟迪",
    "paragraphs": "杜云姜被每相思，物换星移又一期。知汝再寻鹦鹉赋，起予深念鹡鸰诗。山寒久厌猿啼苦，水阔那堪雁到迟。好约春风共携手，玉壶沽酒系青丝。",
    "author": "徐遘"
  },
  {
    "id": "1da9ae4f-956d-42b2-88c2-a38c452044ea",
    "title": "题李公麟画归去来图",
    "paragraphs": "百中神锋夸妙手，当时破敌祗因机。馀花堕裓无人见，半偈流传岂易知。",
    "author": "陈师锡"
  },
  {
    "id": "c647e32b-8ad4-4220-85b4-40c85c0cffbd",
    "title": "句  其一",
    "paragraphs": "金马旧游三学士，玉麟交政两诸侯。",
    "author": "陈师锡"
  },
  {
    "id": "e5f86dd8-0a46-4bdd-94a7-886bd4635b0c",
    "title": "句  其二",
    "paragraphs": "溪门寂寞无人到，只有清风独自来。",
    "author": "陈师锡"
  },
  {
    "id": "916b8517-0fc3-4984-adee-fbb589a0dff6",
    "title": "剑池",
    "paragraphs": "剑去池空水自寒，游人到此凭栏杆。年来自是销磨尽，只有青山好静看。",
    "author": "徐辅"
  },
  {
    "id": "2a36463c-c27d-4e0e-a131-73dd548c984e",
    "title": "朱氏天和堂",
    "paragraphs": "先生晦迹谷水东，志趣不与晋贤同。遥听鹤唳笑二陆，巢倾穴碎非为工。浩然养素远声利，脱去羁束离樊笼。醉隠亭中三十载，桃红李白摇春风。感时啸咏聊自适，谁知富贵为穷通。羨君高操超流俗，直疑变姓称朱公。",
    "author": "徐铎"
  },
  {
    "id": "c1a205b4-7f81-4ca7-9008-18e4b63e5a85",
    "title": "咏东溪碧波亭",
    "paragraphs": "頼简池台两蜀夸，东溪别是一仙家。令人却忆康王谷，坐看珠帘溅雨花。",
    "author": "姚孳"
  },
  {
    "id": "da469eb8-d397-43bc-855e-866f1b35391d",
    "title": "金鸡关",
    "paragraphs": "甘露灵根不老，尔朱丹灶空存。三十六蒙好处，倚栏役破诗魂。",
    "author": "姚孳"
  },
  {
    "id": "17e4b1fc-915d-49b5-82a0-37ea5c0bef8c",
    "title": "石桥",
    "paragraphs": "万派铿鞫走电车，跨巖蚴蟉玉虹斜。灵禽飞下传消息，五百瓯心结茗花。",
    "author": "姚孳"
  },
  {
    "id": "88f9684f-e837-4319-b3e3-4b8a3cb0f83a",
    "title": "国清寺",
    "paragraphs": "梵宫四面五峰巑，兜率台高倚翠峦。会有寒山重到此，倩谁试与问丰干。",
    "author": "姚孳"
  },
  {
    "id": "d0651f63-70aa-4c50-a96b-c215a4a6fd2b",
    "title": "鸣山巖",
    "paragraphs": "青山招隠桂丛高，五十年来姓字逃。春雨晴时星欲洗，晚雷殷处水生涛。关门不锁空玄室，花径无媒自碧桃。安得飘飖尘外事，胡麻白日饭吾曹。",
    "author": "林豫"
  },
  {
    "id": "a6c3f4fc-d504-4b8b-a3a9-466ebe7b04cb",
    "title": "冷泉",
    "paragraphs": "一泓清可沁诗脾，冷暖年来只自知。流向西湖载歌舞，回头不似在山时。",
    "author": "林稹"
  },
  {
    "id": "9d0afc9f-8b78-4ede-a7c3-1d388e8bd121",
    "title": "石桥",
    "paragraphs": "溪流长卷千重玉，茗碗齐开五百花。方广只留方寸地，不须辛苦上仙槎。",
    "author": "楼光"
  },
  {
    "id": "74729c30-4301-4d62-84b0-def836635cda",
    "title": "过临淄",
    "paragraphs": "击鼓吹竽七百年，临淄城阙尚依然。如今只有耕耘者，曾得当时九府钱。",
    "author": "李格非"
  },
  {
    "id": "f6a1e39f-c580-4ed2-b9f2-0459ccfe1e2b",
    "title": "试院",
    "paragraphs": "斗暄成小疾，亦稍败吾勤。定是朱衣吏，乘时欲舞文。",
    "author": "李格非"
  },
  {
    "id": "7ec1cccf-e2cd-47e8-a6d9-e14b5dfe60a5",
    "title": "初至象郡  其一",
    "paragraphs": "裨海环□□，□□□□国。世人持两足，遽欲穷畛域。心知禹分土，未尽舜所涉。吾迁桂岭外，仰亦见斗极。升高临大路，邮传数南北。山川来时经，草树略已识。枝床归梦长，乡堠行历历。",
    "author": "李格非"
  },
  {
    "id": "9024dd56-c21d-4181-be2c-246f42f4bbf5",
    "title": "初至象郡  其二",
    "paragraphs": "去日有近远，寒暑乃不同。手捉而喙饮，嗜慾南北通。是邦亦洙泗，人可牛与弓。良知尽虚市，妙质老耕农。彼时张曲江，此时余襄公。二子稍颖脱，一洗凡马空。斯文隔裔土，后生昧华风。闽中要常衮，剑外须文翁。",
    "author": "李格非"
  },
  {
    "id": "1728c49e-faad-4500-bc36-a59f29f28915",
    "title": "初至象郡  其三",
    "paragraphs": "秦扁不南游，医方略岚嶂。茅黄秋两淫，与疟盖同状。咒师乌能神，适市半扶杖。吾欲养黄婆，母壮子亦王。妙药只眼前，乞汝保无恙。",
    "author": "李格非"
  },
  {
    "id": "f5a85149-9b5e-4b2c-ba0b-0612c45ad5d2",
    "title": "初至象郡  其四",
    "paragraphs": "居近城南楼，步月时散策。小市早收灯，空山晚吹笛。儿呼翁可归，恐我意惨戚。从来坚道念，老去倦形役。天其卒相予，休以南荒谪。宴坐及此时，聊观鼻端白。",
    "author": "李格非"
  },
  {
    "id": "38ac1a6c-7e4f-456c-83d6-cd4c4fa143ae",
    "title": "绝句  其一",
    "paragraphs": "步履江村雾雨寒，竹间门巷系黄团。犹嫌肮脏惊鱼鸟，父老相呼拥道看。",
    "author": "李格非"
  },
  {
    "id": "3df10f09-ef06-4614-8682-b6f8fa21fb2e",
    "title": "绝句  其二",
    "paragraphs": "八尺方床织白藤，含风漪里睡瞢腾。若无万里还家梦，便是三湘退院僧。",
    "author": "李格非"
  },
  {
    "id": "e33f4990-fe69-4692-a7fe-a3a1195d4aa2",
    "title": "驾幸太学倡和",
    "paragraphs": "日月天回十二章，诏移清跸幸胶庠。六龙稳转桥门曲，多士横穿锦仗行。俎豆威仪瞻阙里，东西风教自周王。太平谁谓初无象，四海形容在一堂。",
    "author": "李格非"
  },
  {
    "id": "d9f2807c-4335-41df-8556-c5b389304cbf",
    "title": "句  其一",
    "paragraphs": "邴吉勳劳犹未报，卫公精爽仅能归。",
    "author": "李格非"
  },
  {
    "id": "bc45d0e0-4b98-4873-b539-57fd046f52d6",
    "title": "句  其二",
    "paragraphs": "鲁直今已矣，平生作小诗。",
    "author": "李格非"
  },
  {
    "id": "59032752-e647-4fd6-857f-da554ee18b7b",
    "title": "武夷山昇真洞",
    "paragraphs": "昇真洞口接天门，灵草丹桃日日春。听说列仙来瑞世，三朝德业在斯民。",
    "author": "陈觉民"
  },
  {
    "id": "c4b79c97-ad30-4b5e-b3d3-72b840e31076",
    "title": "五仙观",
    "paragraphs": "古木脩篁绝世间，越王台殿作仙坛。白羊常在玉虚远，玄鹤不来金井寒。",
    "author": "陈觉民"
  },
  {
    "id": "73b94250-d98a-4a3c-93be-20ed4e871590",
    "title": "寄米元章二首  其一",
    "paragraphs": "汩汩尘埃阅岁华，青山相见认空花。清淮风月元无价，凭仗诗翁为我赊。",
    "author": "陈觉民"
  },
  {
    "id": "5333cdb5-67a9-4001-ad2a-ca36a15445b6",
    "title": "寄米元章二首  其二",
    "paragraphs": "长淮千古自流东，六月城头日日风。天际玉潢无少处，夜山图在明月中。",
    "author": "陈觉民"
  },
  {
    "id": "4e9e8534-4456-4376-aa76-4236f24c39f3",
    "title": "句  其一",
    "paragraphs": "却忆当年江处士，辞言秋色蔼人家。",
    "author": "陈觉民"
  },
  {
    "id": "9f1bf549-1292-4aae-a43f-c7823ad5e765",
    "title": "句  其二",
    "paragraphs": "弔江为处士。",
    "author": "陈觉民"
  },
  {
    "id": "749d1731-f228-41a9-ae6b-e03f24fb25a5",
    "title": "偶题雪窦和尚亲书偈卷",
    "paragraphs": "道人诗句从梁老，笔意峥嵘自一家。谁会林间相见事，莫都错看乱飘花。",
    "author": "周仲仁"
  },
  {
    "id": "777b93c4-e1d0-4067-8a27-267afbfa1869",
    "title": "句",
    "paragraphs": "遗像梁朝佛。",
    "author": "梁立曦"
  },
  {
    "id": "11518422-9eee-4f1a-8869-9f03d55d414e",
    "title": "句",
    "paragraphs": "三年清似镜。",
    "author": "广州部人"
  },
  {
    "id": "cfa2cf5b-dda3-485e-8b4e-fa5a43327a31",
    "title": "贞女峡",
    "paragraphs": "退之雄文露天巧，梦得清诗挥秀格。迨今声名三百年，文字山水相辉赫。",
    "author": "欧阳经"
  },
  {
    "id": "f0cb0444-d64e-4ebf-b4c9-4f329d7b6f34",
    "title": "句  其一",
    "paragraphs": "林青乍听鶑声唤，花嫩初笼日影迟。",
    "author": "欧阳经"
  },
  {
    "id": "b51632c6-1ad4-4132-a722-22a5a8b5581d",
    "title": "句  其二",
    "paragraphs": "峰头华创占瓌奇，下视湖山迤逦卑。",
    "author": "欧阳经"
  },
  {
    "id": "30ef8a45-c329-48a9-8e5b-66c43f3de18d",
    "title": "句  其三",
    "paragraphs": "小桃斜映绿杨丝，激水泠泠漾日晖。",
    "author": "欧阳经"
  },
  {
    "id": "1ba89fe2-d632-4186-bd08-d765bd1bc27d",
    "title": "登幼山",
    "paragraphs": "殿角才馀一握天，我来神骨自飘然。影移隠隠烟霞里，身在亭亭日月边。脚底拥青寒树杪，面前凝翠乱峰颠。",
    "author": "罗畸"
  },
  {
    "id": "7a7a808d-9f38-4e82-9ecc-7f63d161a971",
    "title": "句  其一",
    "paragraphs": "几疑银汉馀波溢，浪衮黄金砌畔泉。",
    "author": "罗畸"
  },
  {
    "id": "be6d9c4d-3a94-459c-b646-54e2f205911f",
    "title": "句  其二",
    "paragraphs": "山围碧玉神仙岛，地湧黄金宰相沙。丹荔熟时堆锦绣，翠榕空里起龙蛇。",
    "author": "罗畸"
  },
  {
    "id": "e3997d58-8117-4c0e-9334-a49bf8fcb8dd",
    "title": "句",
    "paragraphs": "潮来潮退东西渚，云起云收前后山。",
    "author": "李宋卿"
  },
  {
    "id": "839a49ce-ffe4-4f10-b925-4683c939ed8a",
    "title": "蛇首巖",
    "paragraphs": "石如蛇首隠林端，未得风雷且蛰蟠。俗眼莫嫌无变化，待生头角始堪观。",
    "author": "求仲弓"
  },
  {
    "id": "867178db-4981-47af-8322-138ee323b451",
    "title": "灵龟潭",
    "paragraphs": "江湖虽阔多罾网，幽涧清虚且勉旃。待我功成买双鹤，归来伴汝一千年。",
    "author": "求仲弓"
  },
  {
    "id": "3fd8c17f-4712-40c9-af55-1e73b217026d",
    "title": "江渎泛舟和吴中复韵",
    "paragraphs": "火老金柔尚伏藏，快风收雨送新凉。人随竹马来方盛，酒入莲筩特地香。春草与谁占梦句，白云空自颂觥觞。欲知此日公之乐，正喜西城息亢阳。",
    "author": "雍方知"
  },
  {
    "id": "9e6fa464-5f60-4519-ab70-defa4be32d1d",
    "title": "句  其一",
    "paragraphs": "蝉唤翠阴声断续，鸟藏红叶响啁啾。",
    "author": "施子安"
  },
  {
    "id": "24738d18-3b6d-4507-9721-5ffe8fc2dc42",
    "title": "句  其二",
    "paragraphs": "陇云飘软玉，江月洗寒金。",
    "author": "施子安"
  },
  {
    "id": "c4ee28a9-9af6-4690-8162-3174b59a71eb",
    "title": "北山隠居",
    "paragraphs": "负郭萧然筑短墙，北山隠几意悠长。静看青草随时换，笑问白云何事忙。范蠡浮家终觉晚，刘伶荷锸信非狂。楮冠布褐安吾分，那有移文到草堂。",
    "author": "王拙"
  },
  {
    "id": "f4734486-3ab0-408f-86b8-e342e5181a14",
    "title": "送向综通判桂州",
    "paragraphs": "百里常淹展骥材，除书远自九天来。绿油车上扬旌去，画鹢舟中叠鼓催。桂岭花光纷似雪，荔江波色渌如苔。讼庭尘满无留事，惟伴登临燕席开。",
    "author": "张镆"
  },
  {
    "id": "b9361694-dce9-4ae6-8554-975f1b5e459d",
    "title": "娇娘行",
    "paragraphs": "楚宫女儿身姓孙，十五绿鬓堆浓云。脸花歌笑艳杏发，肌玉才近红琼温。仙源曾引刘郎悟，天教谪下风尘去。策金堤上起青楼，照水花间开绣户。山阳天下居要冲，春行处处皆香风。花名乐府三千辈，惟君第一娇姿容。画舫骄马日过门，过者知名求见君。侍君颜色肯一顾，方肯延入罗芳樽。遏云数声贯珠善，惊鸿舞态流风转。不是当朝朱紫人，歌舞筵中难得见。朝英国士相欢久，学诗染翰颜兼柳。卫尉卿男号富儿，黄金满载来见之。朝欢夕宴奉歌酒，春去秋来情愈厚。青丝偷剪结郎心，暗发深诚誓婚偶。深更不与家人露，藏头掩面随郎去。千里相从人不知，鸳鸯比翼凌云飞。帝城风物正春色，与郎遍赏游芳菲。郎去高堂负父意，父亲惜子情难制。六礼安排迎入门，且图继嗣延家世。铨行补吏任忠州，整袖长江同泝流。瞿塘滟滪遍经历，二年惟爱居蛮陬。解官入京重调转，空闺独坐居京辇。伤离感疾时召医，无何楚客皆闻知。急具高堂报阿母，母怒大发如风雨。来见娇娘大嗟怨，怒声肆骂千千遍。扶夺上马去如飞，争奈郎踪相去远。回到娘家三四春，双眸盈疾愁见人。蕙心兰性欲枯死，盘金匣玉都埃尘。阿母养身今已报，从今所得多金宝。誓心不嫁待郎音，烟波万里难寻耗。迩来泛迹渡金陵，住近仪真江外亭。北提征辔过花院，分明认得娇娘面。旧家云鬓慵理妆，泪裹罗襟金缕溅。灯前相顾问行年，一别音容何杳然。君今三十未为老，昔时青发今华颠。君容若入襄王梦，我才曾试光明殿。秋江夜醉话平生，坐抱琵琶船上宴。娇娘娇娘真可惜，自小情多好风格。只恐情多悮尔身，休把身心乱抛掷。君不见乐天井底引银瓶，瓶沉簪折争奈何。",
    "author": "孙次翁"
  },
  {
    "id": "d79591af-ca87-4106-a8fa-3384c8739b03",
    "title": "句",
    "paragraphs": "巨区形胜甲江东，可见全吴泽国雄。",
    "author": "石处雄"
  },
  {
    "id": "15abd8af-c36e-455a-a274-d2e9abf6345c",
    "title": "题招题院静照堂",
    "paragraphs": "门掩世喧外，幽栖向此堂。一心能自尽，万事即都忘。尘冷孤蟾白，庭空异草香。何须隠林壑，处处可韬光。",
    "author": "任恬"
  },
  {
    "id": "5856f8ac-759d-4b1d-8cf8-408e716179e2",
    "title": "题招题院静照堂",
    "paragraphs": "金色成千界，毫光独万缘。堂名斯拟象，法眼示通圆。座踞轩楹内，明观善恶前。吾当除滞见，清信奉周旋。",
    "author": "牟景先"
  },
  {
    "id": "1d09c3c8-55ff-4bc8-b262-143e1c7de063",
    "title": "东溪",
    "paragraphs": "阳安多胜概，刘子卜郊居。江流清牖户，山列围庭衢。",
    "author": "朱正民"
  },
  {
    "id": "871f2861-6c44-4d64-b86c-1d3c4ec31b06",
    "title": "忆秦望照湖二境",
    "paragraphs": "东南山水古驰名，合与骚人养性灵。秋色欲归云转白，潮痕不到草常青。巖房避暑堪长往，桂楫浮春几度经。何事深思无暇日，宿猨崖近狎鸥汀。",
    "author": "吴迳"
  },
  {
    "id": "d45874b2-759e-475c-ab9c-79209163f450",
    "title": "雁荡山",
    "paragraphs": "四海名山曾过目，就中此景难图录。山前向见白头翁，自道一生看不足。",
    "author": "释惟一"
  },
  {
    "id": "c06ffd03-a2b7-4dc3-8145-6f296147fb60",
    "title": "仙鱼驿",
    "paragraphs": "少年常诵少陵诗，寤寐城南天下稀。锦屏山色行看远，阆苑风光愿与违。回首玉台山下路，黄粱初熟梦成非。",
    "author": "李处讷"
  },
  {
    "id": "e8e0bfb4-c835-4f83-aaf7-8ceb51cfdfeb",
    "title": "和王微之使君齐山怀古韵",
    "paragraphs": "临风眺远夕阳开，雁阵横江一送哀。为感千秋森棨戟，不知何处是蓬莱。谪仙豪放空馀韵，小杜风流擅治才。数点烟波今古思，尊前黄菊几低徊。",
    "author": "曹仁海"
  },
  {
    "id": "51373810-be1c-4942-a169-5d19ebba6d96",
    "title": "赋新繁周表权如诏亭",
    "paragraphs": "诗礼当年学此亭，先生题作义方名。岂知天诏加褒美，冥合君言被宠荣。银组郎曹新进秩，䌽衣子舍贵专城。一门忠孝谁能继，官荫恩先及弟兄。",
    "author": "罗登"
  },
  {
    "id": "e2676102-669e-4ba4-bb9b-6a8c015f93e2",
    "title": "题楼观南楼",
    "paragraphs": "常恨闲行少，匆匆忽解鞍。秋风尹家宅，更得暂盘桓。",
    "author": "王工部"
  },
  {
    "id": "95a34aec-bea7-4130-8d86-77c2581d108b",
    "title": "至楼观作",
    "paragraphs": "罢归关令存遗宅，羽驾真人有旧丘。水石自含仙气爽，烟云常许世人游。悠悠天道推终始，扰扰尘缨滞去留。君看一官容易舍，老来栖止占山陬。",
    "author": "王工部"
  },
  {
    "id": "a86b6ede-63b9-4b1f-b785-5d909acb1cdb",
    "title": "句",
    "paragraphs": "吾今为奉职，子莫怨鸾孤。",
    "author": "张献图"
  },
  {
    "id": "ba6a138d-d1e4-4a98-a1b5-ddc5fe3b1b25",
    "title": "句  其一",
    "paragraphs": "花笑似留客，鸟啼如唤人。",
    "author": "陈智夫"
  },
  {
    "id": "36a36437-9bb8-4fd0-bf48-8e00d1a3dea0",
    "title": "句  其二",
    "paragraphs": "野花临水数枝恨，芳草连天千里情。",
    "author": "陈智夫"
  },
  {
    "id": "a0925021-87ed-4d66-b502-523ea3bfecba",
    "title": "谐谑",
    "paragraphs": "坐上若有一点红，斗筲之器成千锺。坐上若无油木梳，烹龙庖凤皆成虚。",
    "author": "刘郛"
  },
  {
    "id": "a5e8ea4c-d633-461d-9c93-978761e30303",
    "title": "夜宿仙都山闻松声作",
    "paragraphs": "仙都古洞天，云阙高嵲嵲。新宫欣然成，碧瓦灿鳞列。我时宿房，六月失烦热。松声起中夜，梦枕忽惊辍。天籁鸣虚徐，玉箫递泠彻。凤歌谐律吕，鹤舞想应节。安知非群仙，宴罢摇珮玦。从来筝笛耳，一洗万想灭。",
    "author": "胡志道"
  },
  {
    "id": "bcf20461-ad14-4831-b9c8-845ef8bfad9a",
    "title": "黄帝祠宇",
    "paragraphs": "李侯神仙才，宇宙在其手。古篆夸雄奇，铁柱贯金钮。标榜黄帝祠，字画气浑厚。想当落笔时，云梦吞八九。每传风雨夜，蜿蜿龙蛇走。光怪发岩窦，草木润不朽。鬼物烦㧑诃，一旦忽失守。随烟遽飞腾，无复世间有。因访山中人，石刻尚仍旧。谁能一新之，易若运诸肘。",
    "author": "胡志道"
  },
  {
    "id": "f692884d-486f-48cd-9c7d-7f2b23fdbbba",
    "title": "隠真堂",
    "paragraphs": "休说神仙事眇茫，出游尘世且和光。谁知今日真栖地，便是他年羽化乡。朝罢玉坛云满袖，梦回金阙月侵廊。兹游似觉青冥上，隠隠微闻咏洞章。",
    "author": "胡志道"
  },
  {
    "id": "6c674736-7bae-4aa4-af8f-7e1847d6764e",
    "title": "望雪阁",
    "paragraphs": "黄帝乘云至帝乡，空留辙迹锁穹苍。茫茫丹鼎知何在，曳曳霓旌不可望。乞得溪山增气象，真成草木被恩光。我来睇目凭栏久，是可无情忆楚襄。",
    "author": "胡志道"
  },
  {
    "id": "858230a3-020e-4199-9550-c8d647d9ba0d",
    "title": "可理室",
    "paragraphs": "百年日月马上过，赢得闲中可理生。绛阙清都非渺漠，寸田尺宅得经营。默存长使三宫在，急守须防五岳倾。他日功成定仙去，愿随风驭到蓬瀛。",
    "author": "胡志道"
  },
  {
    "id": "58821355-fa17-4bac-b275-e5aa34371981",
    "title": "竞秀轩",
    "paragraphs": "几年困尘鞿，厥状浸成俗。比来梦魂清，胜赏得林麓。群峰绾烟鬟，炯炯皆在目。寒碧冷相射，秀气还可掬。哦诗三伏中，清风起幽谷。只恐吹我衣，化为云锦服。汗流籍湜辈，上下相追逐。",
    "author": "胡志道"
  },
  {
    "id": "f52aa220-2824-44cd-8f92-69bcdc5068b8",
    "title": "撷芳轩",
    "paragraphs": "仙家日月迟，春物长芳菲。欲撷琼瑶英，咀嚼云腴肥。只恐花雾深，香气湿我衣。坐哦心未惬，归梦遶岩扉。",
    "author": "胡志道"
  },
  {
    "id": "88780f2b-ab19-4ebd-8915-0b94fbe995b1",
    "title": "练玉轩",
    "paragraphs": "晓诵黄庭经，暮歌紫芝曲。若欲童子颜，轩中勤练玉。羽衣络霞青，云鬓颓鬒绿。功用信如许，庶可追妙躅。",
    "author": "胡志道"
  },
  {
    "id": "45049ae6-818f-4655-bc24-9a0f6c91206b",
    "title": "焕照室",
    "paragraphs": "门外无俗驾，眼中有馀清。上登峣峣阙，八窗皆虚明。三光焕尔照，万象无隠情。试观弄丹笔，云篆俱天成。",
    "author": "胡志道"
  },
  {
    "id": "5e40df20-a181-4fc7-bb82-50916d64022b",
    "title": "仙水洞",
    "paragraphs": "升巍蹑层巅，云陛近百尺。平生尘土足，到此还几历。有岩中枵然，斧凿若天划。玉泉出石罅，雨点散寒碧。我来供茗事，松鼎煮琼液。馀甘生齿颊，可以醒醉魄。永怀鹤发翁，四顾但空壁。似闻便仙去，山间谩留舄。",
    "author": "胡志道"
  },
  {
    "id": "da7b7e41-c0f9-4eb9-bfd1-9436b3d4da19",
    "title": "忘归洞",
    "paragraphs": "好山如故人，欣然见眉宇。又如梳晓鬟，红绿相媚妩。况兹爱山者，握笔喜临赋。有岩巉然开，欲陟纵蹇步。清游亦不恶，胜境得饱饫。扫石坐晚凉，浓翠湿冠屦。好花续春迟，纷纷杂红雾。仙家在何许，恐入桃源误。竟为弥日留，直待山月吐。谩寻流水归，不记来时路。",
    "author": "胡志道"
  },
  {
    "id": "0e559a08-dccd-464b-940a-3f3e2667df61",
    "title": "初旸谷",
    "paragraphs": "山岚鬰苍苍，溪水流浩浩。纷然世上人，换易如秋草。奇哉三洞天，连路极深窈。阳崖射朝曦，先见扶桑晓。谁能餐九华，颜色端使好。仙翁蝉蜕去，遗迹不可考。我来惬登临，幽事费寻讨。悲啸闻涧猿，啁哳听啼鸟。平生愤懑臆，到此始一扫。行将袖手版，汗漫游八表。",
    "author": "胡志道"
  },
  {
    "id": "56e055e6-c312-42ff-99de-001c20b7a79b",
    "title": "龙泓洞",
    "paragraphs": "兹山何巍巍，欲上扪萝茑。怪石虎踞蹲，老枿虬夭矫。中有古洞天，劖然若天造。爰从开闢来，日月自昏晓。神龙此蛰蟠，雷玉吐淼淼。每逢岁旱干，山老必见祷。顾盼层云生，撖舞百川倒。何时谢鱼虾，昂雷腾浩渺。",
    "author": "胡志道"
  },
  {
    "id": "9d40bb2a-e30b-430c-a868-a5b995c4999c",
    "title": "宝林寺",
    "paragraphs": "欲共高僧话，幽寻入宝林。途分喧寂境，座息是非心。老鹤栖巢稳，灵鳗蛰井深。山中饶胜迹，岁月几登临。",
    "author": "申屠炯"
  },
  {
    "id": "5dcc8289-a4ca-4b6c-bb32-5357518b2aae",
    "title": "题钱知监东皋别业",
    "paragraphs": "别墅连城郭，超然远垢氛。蚌明宵阁见，鹤唳晓堂闻。翠滴阶前露，红铺水上云。悠悠持禄者，应媿不如君。",
    "author": "封万里"
  },
  {
    "id": "7bde8bac-4736-4d68-9e1e-52c0e9acb972",
    "title": "题巫山神女庙",
    "paragraphs": "楚泽隠巫山，翠壁开鸿蒙。万流束长峡，怒浪日簸舂。朝晖澹高唐，巖阿閟彤宫。罘罳散烟雾，荣光绕长虹。恭闻云华君，少阴体冲融。受道紫清阙，飞化凌三空。徜徉江海上，千骑驰苍龙。羽节回天津，央央弭层峰。悽恻下土人，昏垫无所容。宝书授神禹，百灵倏奔从。蛟螭委鞭策，山川奠西东。九州免为鱼，遂成万世功。嗟余晚闻道，蓬心蔽倥侗。维舟垂崖边，再拜望遗踪。嶙峋山头石，云衣尚溶溶。缥缈玉瑛台，如在指顾中。童律不可问，至言谁击蒙。仰首天坛下，松柏悲回首。",
    "author": "唐耜"
  },
  {
    "id": "6c8ef908-eb9b-4ea3-85ec-a7ae1830e1db",
    "title": "十忆 忆行",
    "paragraphs": "屏帐腰支出洞房，花枝窣地领巾长。裙边遮定鸳鸯小，只有金莲步步香。",
    "author": "李元膺"
  },
  {
    "id": "6d7c1eeb-b603-4a29-84d3-175c18bef48a",
    "title": "十忆 忆坐",
    "paragraphs": "椅上藤花阚面平，绣裙斜绰茜罗轻。踏青姊妹频来唤，鸳履贪弓不意行。",
    "author": "李元膺"
  },
  {
    "id": "561fa6a4-3044-483f-9691-4d92f00e2f30",
    "title": "十忆 忆饮",
    "paragraphs": "绿蚁频催未厌多，帕罗香软衬金荷。从教弄酒春衫涴，别有风流上眼波。",
    "author": "李元膺"
  },
  {
    "id": "6215b9e7-0526-4e8d-8f12-153aa1f07b33",
    "title": "十忆 忆歌",
    "paragraphs": "一串红牙碎玉敲，碧云无力驻晴霄。也知唱到关情处，缓按馀声眼色招。",
    "author": "李元膺"
  },
  {
    "id": "c46be9b5-cfbd-4d54-bd20-9139e811bcf2",
    "title": "十忆 忆书",
    "paragraphs": "纤玉参差象管轻，蜀牋小研碧窗明。袖纱密掩嗔郎看，学写鸳鸯字未成。",
    "author": "李元膺"
  },
  {
    "id": "2c3e8cb5-03ff-40b9-aec5-c8fcfce7891c",
    "title": "十忆 忆博",
    "paragraphs": "小阁争筹画烛低，锦茵围坐玉相欹。娇羞惯被诸郎戏，袖映春葱出注迟。",
    "author": "李元膺"
  },
  {
    "id": "2354eec9-54d0-4a31-9ce2-3ccdb4d63f7b",
    "title": "十忆 忆颦",
    "paragraphs": "漫注横波无语处，轻拢小板欲歌时。千愁万恨关心曲，却使眉尖学别离。",
    "author": "李元膺"
  },
  {
    "id": "cd384973-7121-4fda-8016-4c3e583f307d",
    "title": "十忆 忆笑",
    "paragraphs": "从来题目值千金，无事羞多始见心。乍向客前犹掩敛，不知已觉钿窝深。",
    "author": "李元膺"
  },
  {
    "id": "e1dfca36-63a4-436c-913a-bbca5853e69e",
    "title": "十忆 忆眠",
    "paragraphs": "泥娇成困日初长，暂卸轻裙玉簟凉。漠漠帐烟笼玉枕，粉肌生汗白莲香。",
    "author": "李元膺"
  },
  {
    "id": "76692a71-9aff-4015-9587-defe03d68019",
    "title": "十忆 忆妆",
    "paragraphs": "宫样梳儿金缕犀，钗梁水玉刻蛟螭。眉间要点双心事，不管萧郎只画眉。",
    "author": "李元膺"
  },
  {
    "id": "aafdebbe-172c-4f8b-bf7b-e03c754eba44",
    "title": "观前古美人图",
    "paragraphs": "璧月尘昏琼树秋，无从百媚一回眸。荼蘼香度梅妆冷，鹦鹉声低玉笛幽。吐袖但能知祸水，逢春辄莫上迷楼。归来安守无盐女，不宠无惊共白头。",
    "author": "李元膺"
  },
  {
    "id": "4427fce2-deba-411b-9f23-4652c9e1284f",
    "title": "折杨柳",
    "paragraphs": "东风来何时，百花已飘零。独有堤上柳，惨淡含春荣。扁舟复何适，延客江上亭。顾无青玉案，何以送子行。攀条欲相赠，上有双流鶑。流鶑正求友，奈此离别情。",
    "author": "李元膺"
  },
  {
    "id": "3a423e4d-45de-4f21-bdff-2a069844646f",
    "title": "句  其一",
    "paragraphs": "夹道桃花三月暮，马蹄无处避残红。",
    "author": "李元膺"
  },
  {
    "id": "a766803f-c965-4ae4-9167-56a743c43534",
    "title": "句  其二",
    "paragraphs": "蓼花无数入船窗。",
    "author": "李元膺"
  },
  {
    "id": "31265a93-6d70-4621-9b18-d19a60a9fb78",
    "title": "邛徕关",
    "paragraphs": "九折先驱叱驭行，此心岂是不思亲。忠臣孝子元同道，可是王阳独爱身。",
    "author": "朱绂"
  },
  {
    "id": "28c687fb-f63c-46b2-aaa9-20abefd08929",
    "title": "题南华竹轩",
    "paragraphs": "不用山僧供帐迎，世间无此竹风清。独拳一手支颐卧，偷眼看云生未生。",
    "author": "葛敏修"
  },
  {
    "id": "38ac0ba9-fb36-438a-897f-844874a3258f",
    "title": "罗仙观",
    "paragraphs": "罗仙一去二百载，马迹飞桥今尚存。鹤驭不为缑氏岭，桃花空出武陵源。千年光景驰驹隙，三级波涛透禹门。欲见此翁论此事，夜深无梦入庄魂。",
    "author": "葛敏修"
  },
  {
    "id": "589ce1f6-3ffa-40c4-9cb0-5f1ada3fca45",
    "title": "句  其一",
    "paragraphs": "一泻三百里，列为十八滩。",
    "author": "葛敏修"
  },
  {
    "id": "57e7907d-118b-4e60-949f-098f54b34a3f",
    "title": "句  其二",
    "paragraphs": "从今益勉为忠义，一噎如何便废餐。",
    "author": "葛敏修"
  },
  {
    "id": "bb20474c-2b34-465e-a49d-888a4c800d4e",
    "title": "句  其三",
    "paragraphs": "章江来自西，贡水东其源。合流虎头下，共注鳖口村。",
    "author": "葛敏修"
  },
  {
    "id": "cad10bbd-6925-4263-9154-1031b31cfc9a",
    "title": "奉借子进接䍦",
    "paragraphs": "奉借山公旧接䍦，最宜筇杖与荷衣。习家池上花初盛，醉后多应倒载归。",
    "author": "欧阳棐"
  },
  {
    "id": "31b0cf36-551e-4f73-baba-911345c58215",
    "title": "述怀",
    "paragraphs": "元符庚辰岁，孟冬十二日。任子丞大宗，碌碌奉朝籍。圣主访落初，听言劳日昃。谏路员有阙，求人恐不及。谁谓方遴选，邂逅首疏逖。诏旨忽中授，闻命旦夕惕。不是忧不合，爱君忧失职。既忧亦复喜，不是贪禄秩。平生慕古人，素愿或可毕。精神倍疏瀹，激昂登文石。青云开九天，清光亲咫尺。每见情益交，肝胆尽剖析。敬承丁宁训，重许以忠直。自喜千载遇，奋身遑他恤。志欲收主威，力先排巨室。切齿愤钦永，刻意望夔稷。不数千羊皮，岂让一狐腋。勤勤履霜戒，不复虑不密。问夜欲自劳，百疏意何益。哀哉爱君心，不能当众嫉。投湘为独醒，得罪因怀璧。尚頼天德广，阅岁已再谪。仇人意未厌，穷荒必投斥。转海仅万里，艰危备经历。有时遭飓风，天地如抹漆。雪浪山崩颓，轰豗飞霹雳。扁舟甚桔槔，俯仰颠倒立。双樯捲欲折，绳断水蘸蓆。鲸鳄口垂涎，喷咤烟雨集。万怪竞周章，腥臊助嘘吸。平生仗忠信，安敢保瞬息。寅缘脱鱼腹，岛屿稍登陟。天气鬰欲流，土色焦成赤。草木蒸氛雾，亭午日未出。荒径少人行，窸窣走虺蜴。居民傍溪浒，横崖户百十。矮屋尽棚栏，臭秽如圈枥。家家啖菜粥，杂米无十一。小鱼与细虾，相尚珍鼎食。鸟言纷嘲哳，卉服坌蒙羃。颜色尽黄肿，太半抱瘴疾。其风贪以淫，其俗拙以僻。殆非人间世，宜尔太荒閴。我生本匹夫，赋性自真率。雅有江海志，仕宦特牵迫。一日偶遭际，用舍何敢必。但思忠邪分，于国系休戚。周嫠不恤纬，我意何穷极。漆女倚门啸，我情第堙鬰。呜呼谋身者，所宜念阴隲。",
    "author": "任伯雨"
  },
  {
    "id": "682f85d8-8329-4c2e-b3fe-a0d28a37d1ca",
    "title": "元日",
    "paragraphs": "忆昔东班贺紫宸，和风佳气浄无尘。龙墀初下觚稜日，雉扇齐开玉座春。接武九霄曾近侍，投荒三载作流人。穷通忤合虽天理，俯仰寻思不为身。",
    "author": "任伯雨"
  },
  {
    "id": "b93d21c2-d780-48e9-878c-60abdf93a7ca",
    "title": "自歎",
    "paragraphs": "当年言路亦逡巡，白简青蒲十一人。半斥炎荒半除籍，而今无一预朝绅。",
    "author": "任伯雨"
  },
  {
    "id": "950b48d4-e695-45e2-9106-75c03a79c08e",
    "title": "感古二首  其一",
    "paragraphs": "一言借谕资锺会，意在张华亦已深。大抵知言由养气，可怜晋武有蓬心。",
    "author": "任伯雨"
  },
  {
    "id": "2fe17d0a-0ff0-45e2-9db9-5ccc4f0c6318",
    "title": "感古二首  其二",
    "paragraphs": "指鹿奸谋岂偶然，都缘人事不由天。要知左右皆言马，只为当时杀正先。",
    "author": "任伯雨"
  },
  {
    "id": "296c2b52-5ca6-495a-904e-c0db0dfe2d93",
    "title": "宿西轩",
    "paragraphs": "茅簷不动晚风微，独对炉烟枕半欹。惟有多情沙上月，依然青琐照人时。",
    "author": "任伯雨"
  },
  {
    "id": "88143f69-cb40-48c5-98fc-cadaee488cc2",
    "title": "焚香有感",
    "paragraphs": "扫地焚香开竹扉，轻烟郁郁閒朝晖。却思昔日延和殿，对罢曾携满袖归。",
    "author": "任伯雨"
  },
  {
    "id": "98cac25d-a76a-46e4-96e0-2f047c20bbe7",
    "title": "独坐",
    "paragraphs": "得丧荣枯事，悠悠过耳风。此身犹是幻，何物不为空。酒圣心常醉，诗穷语更工。小轩搔首坐，斜日满窗红。",
    "author": "任伯雨"
  },
  {
    "id": "3f795407-250e-4268-89cd-23139e0bcaf5",
    "title": "登狼山",
    "paragraphs": "狼山青青迹已陈，惟馀楼阁向南薰。蓬瀛气象群峰在，吴楚封疆一水分。野色西南平接日，潮声东北怒穿云。登临更有超然兴，回首尘埃不足云。",
    "author": "任伯雨"
  },
  {
    "id": "ed492ca0-7390-49d9-bdce-b65c0f509a86",
    "title": "句",
    "paragraphs": "身投魑魅家何在，泽逮昆虫罪未除。",
    "author": "任伯雨"
  },
  {
    "id": "bbbd020e-ffcb-467d-ab3b-7d66e59750d6",
    "title": "句",
    "paragraphs": "紫微风韵谪仙身，曾此徘徊今几春。",
    "author": "李夔"
  },
  {
    "id": "562f21cb-4b13-4731-958e-b917d4f923d4",
    "title": "题仁乐亭",
    "paragraphs": "真山蓄幽奇，伪山逞瑰怪。峰峦纷变现，座席疑广大。未穿披云屐，对此亦清快。",
    "author": "吕南公"
  },
  {
    "id": "b465a811-4576-481c-bd66-575e50f89018",
    "title": "虎泉",
    "paragraphs": "昔闻孤女子，遇虎斯泉侧。高僧为追诃，弭耳不敢食。岁月几何时，称谈如宿夕。故知事可传，岂限涔泓窄。",
    "author": "吕南公"
  },
  {
    "id": "3aa894b9-59fa-45d9-9f51-2ddd530682d4",
    "title": "虚假行",
    "paragraphs": "虚假复虚假，名陶不知瓦。养子役于人，不如生犬马。公私严忌讳，势利关取舍。奉生既疏违，丧死更苟且。苴麻不敢服，桐竹何由把。未得久哀呼，方当勤唯喏。百年闻罔极，一瞬经庐下。岂不近冠裳，驱牵到乖寡。沾沾荷锄子，言动只山野。终制负凶缞，兴辞泪如泻。诸儒论鄙俗，不若都人雅。请问雨间民，谁为称情者。",
    "author": "吕南公"
  },
  {
    "id": "667bc072-73d6-42d4-a9fe-29e1e0e0f923",
    "title": "游子篇",
    "paragraphs": "游子朱门儿，行乐畏不足。遐方寒苦士，自赞乞随逐。朝驰锦鞯末，夕讌凤屏曲。雄豪弃残賸，声色化耳目。来时布素衣，羞耻见罗縠。几许膏粱味，嗜好讳水菽。劳劳车马尘，苒苒岁月速。家书懒拆封，旧业废编牍。间尝梦故国，惊觉如被辱。安知惬快馀，穷愁入皮肉。趋承偶踰节，况味稍𨃪跼。长年倚恩辉，积渐致轻凟。因逢故人语，始歎误程躅。都城名利场，岂不多所欲。从前入关客，无虑共贫毒。商鄽聚珍赀，科举仰廪禄。神乎夺我魄，而独迷所属。何人不谋身，计虑自不淑。寄声风尘子，哀恨吾已酷。当知帝里游，有祸亦有福。",
    "author": "吕南公"
  },
  {
    "id": "8255e003-038c-4676-beba-2962cea7de8d",
    "title": "莓莓原上田",
    "paragraphs": "莓莓原上田，春至早已种。墢墢樊间圃，蔬好亦培壅。农家乐地利，倚此拟微俸。依随节序停，领略儿孙众。徒耕有讙语，各息无愁梦。冷看里诸生，焦心望乡贡。",
    "author": "吕南公"
  },
  {
    "id": "5518797c-4dea-43ee-b1da-34e01059c37a",
    "title": "和道先从义同过张掾梅花下饮",
    "paragraphs": "山人如寒松，无可媚鶑蝶。谅非清峻契，谁肯略顾接。春城偶来至，豪士懒举睫。幽幽法曹厅，一往乃敢辄。主人虽壮齿，酷爱文字业。相看论古书，术不计勇怯。陈家俊公子，德义敦庆叶。闻我适过从，逢衣遽披摄。老成北扉掾，喜客若渔猎。招呼倒清樽，促迫信重叠。梅花香树下，共醉死牛胁。勿忧侵暮冷，坐我有毡㲲。飞飞落梅英，绕座不待折。煌煌画蜡蠋，未夜已戒设。征诗为罚令，献白作饮节。谭高衡或争，笑猛倒还绝。李侯解县印，心注象魏阙。座中惜分袂，劝酒更酷烈。春先显父笋，冬外尹吉鼈。肴佳俎未竟，酒美壶频竭。更筹屡闻转，归乘不许谒。谁能避酩酊，但恨落角月。",
    "author": "吕南公"
  },
  {
    "id": "3d96d29a-c5db-4e73-8bc6-edff29a1f136",
    "title": "渠中水",
    "paragraphs": "咨尔渠中水，源流本何许。特无停滀分，得此奔逝苦。过村秽濯溉，合涧浑沙土。还当归海日，亦助云涛巨。",
    "author": "吕南公"
  },
  {
    "id": "ab3dd2da-4c77-40ff-8cb6-c8131da69ef6",
    "title": "野翠堂",
    "paragraphs": "重城似郊坰，接眼尽苍翠。无复见枯疏，共疑春每至。丘樊岂少此，野叟不自贵。",
    "author": "吕南公"
  },
  {
    "id": "7172eeee-940d-4581-af25-d58ee76cfdc3",
    "title": "鸦声",
    "paragraphs": "鸦声譟人凶，听者知惨然。忠言论祸福，受之如不闻。禽口不可缄，人言因义发。畏禽而忽人，使我心如割。",
    "author": "吕南公"
  },
  {
    "id": "a48d6dc4-03e4-4144-914c-7a1e2f446acf",
    "title": "小虫",
    "paragraphs": "大螾身尺馀，辉彩盈首尾。小虫未知名，长不过半指。相遭篱畔草，错愕杂忧喜。孤征有令凶，忿鬭莫我止。交攻久腾突，反覆召倾毁。螾跳欲忘生，虫怒乃抵死。奔冲彻心腹，劫捷沸唇觜。方磨雨痕沙，又堕足迹水。肥无敏才智，短有毒牙齿。吾豪且深侵，彼困漫决起。壮躯俄奄奄，恨血稍泚泚。虫休遂驰归，少顷复临𦧇。安详衔螾鼻，拖攃绕篱阯。却纳幽穴中，其将食之矣。人间有胜负，不在校形体。楼兰虽雄王，命尽傅介子。新家巨无霸，一战亦为鬼。苟惟性资悍，端可制魁伟。君看小虫威，何独畏封豕。",
    "author": "吕南公"
  },
  {
    "id": "6c6d7241-8d8d-4ada-9168-261f5ef12dc3",
    "title": "有虫",
    "paragraphs": "堂阴阚曲沼，其浸可滥觞。有虫宅其间，游息能自将。名号乱龟鼈，形躯亚蜣蜋。何知一生微，颇以气调张。秋风七八月，泓浸稍减常。低回尚飘然，未若谋穴藏。十月水泉竭，泥沙暴枯霜。迷迷旧坻堮，影迹类已藏。延绵盈昃多，天雨断霈霶。皆言此虫绝，躯壳应碎殭。咨嗟亦含气，所讬异慨慷。迩来节令改，泰卦直春阳。甘霖一夕飞，灌注成濊汪。凌晨沼面涨，虫辈早奋扬。上下逞风操，同形喜相望。如知出处时，故以偪仄忘。余尝舍其侧，终始得瞻相。因思物理深，未易草草量。江海非不大，其鱼每屠伤。此沼固褊浅，其虫乃灵长。浮生短与修，有命不可襄。运数苟未尽，忧悲岂其戕。安危与时俱，穷达须预防。所以真至人，如往皆暇遑。",
    "author": "吕南公"
  },
  {
    "id": "23123b1a-0480-4604-b036-57212cbbe473",
    "title": "胜因院",
    "paragraphs": "庄严起何代，幽佚惟天与。有众倚耕桑，无人歎寒暑。岚氛蠹金碧，谷响酬钟鼓。白昼方丈西，犹眠听经虎。",
    "author": "吕南公"
  },
  {
    "id": "dea9fedf-ee68-4644-bdd9-2fffce000536",
    "title": "招豫亭饮",
    "paragraphs": "爱酒不日醉，多为病相妨。饥虚或伤脾，饮过亦腐肠。略困尚举白，既颓方卧床。沈迷剧淹旬，得疾岂可禳。呕泄憎膳食，乖慵岂冠裳。愁醒甫旦朝，衰苶还慨慷。已复念倾倒，咨呼问瓶缸。妻儿恶吾贫，诫我以死亡。载读伯伦传，懦𮕪更强梁。与其忧百年，孰若夭醉乡。家酿苦屡竭，市沽乏钱囊。进歌五柳陶，聊美天禄扬。幸近豫亭叟，其人固同方。有田百顷肥，秫稌岁益仓。怜我数寂寞，招邀共深觞。醒往酩酊归，不悟日月长。有或致酬酢，肴蔬杂矜张。叟来坐酣酣，肯问味恶良。我蹇嗜坟史，叟豪乐笙簧。相殊不相关，对酌即两忘。如此粗适矣，谁犹辨低昂。宁须卖菜佣，岂俟白面郎。今日又得酒，忍为独沽尝。泔鱼取芳鲜，煮狗到烂香。及我未病困，𣂏斟足相当。亟来勿踟蹰，午影上北廊。",
    "author": "吕南公"
  },
  {
    "id": "945ccaa3-e11b-4bb4-b1b8-7448a84327a7",
    "title": "济道过饮偶成长句",
    "paragraphs": "酤酒榷吏杓，买鱼市儿篮。虽非烂肠宴，亦知足一酣。冬景忽卓午，晴云丧昙昙。室庐绝丝竹，文字入笑谈。以此称出俗，相看庶无惭。解衫挂前楹，岂问布与蓝。追讲石陂会，秋霜正黄柑。傅翁最后至，啸咏能交参。题诗庑东阁，醉卧堂西庵。论子赴官职，可余老耕蚕。俱为乐榆枋，非傚谿壑贪。掺袂歌慷慨，暌离各情含。寄书建水涯，年历满四三。不虑复见日，乃于郡楼南。子为赤髯叟，我有学语男。问讯养生具，仅能无一簪。固知寒儒分，未易过石甔。弃置且勿道，行觞趣空壜。将来难预期，既往已备谙。聊尽酩酊兴，安能每忧惔。",
    "author": "吕南公"
  },
  {
    "id": "78570b69-8b5e-4dce-a06c-7a3852ccd223",
    "title": "畴昔",
    "paragraphs": "畴昔林野居，布絮不粗完。及为羁旅人，被服乃绮纨。何以出胜处，为君究其端。篱苏不馥郁，传自故老言。鲁邦无君子，子贱岂所伦。东方足文史，得饱在长安。苏秦主父偃，亦各有后歎。况乎今异古，而本无一廛。自非稍激昂，何以脱饥寒。辞乡挈囊书，岂敢言王官。苟免沟壑祸，微生已成全。文章盖有力，温燠此其源。遂离厮养科，首尾只十年。箧衣亦何者，聊足覆衰残。有破得纫补，有新得缝刓。因嗟为短诗，所以记初难。",
    "author": "吕南公"
  },
  {
    "id": "8249bd18-9f33-4a30-851c-e807782da11a",
    "title": "粟熟二首  其一",
    "paragraphs": "昨者小麦熟，野人稍相宽。新粟今又黄，喜闻不青干。补助复几许，久饥情所难。譬如辙间鱼，勺水亦暂安。泽国农事苦，无功及丘樊。方与三日晴，湖岸车已喧。所以终岁勤，不能离薄田。里豪多旷土，徒用养茅菅。虽有愿耕手，赋收重夷蛮。秪今二种利，稀若管中斑。偶秽可劝后，必荒谁继前。幸哉雨露仁，副此倚望欢。",
    "author": "吕南公"
  },
  {
    "id": "37d7314e-536c-4e34-9d61-2a02ad9f34a2",
    "title": "粟熟二首  其二",
    "paragraphs": "种田亦耕山，投隙若避殴。辛勤望成熟，得慰饥歉口。彼豪岂知苦，踞坐科秉籔。憯刻以诛收，奇赢复何有。尚喜不荒空，呼邻买杯酒。",
    "author": "吕南公"
  },
  {
    "id": "19b42dc8-ad15-49ad-b1fb-a91e8d139a4b",
    "title": "宿凌云山中留寄元礼",
    "paragraphs": "凌云山下村，逆旅路旁宅。南征为吾归，寄卧偶一夕。无人伴幽语，孤咏到平昔。瞻怀此山人，曾是同砚席。萧萧古破屋，文字堆四壁。青灯照题评，皎月论肝膈。为诗有盈卷，饮酒无剩滴。携筇绕平坡，班草尚遥碧。栽松此山上，共看徧冈脊。要约过人长，俱来荫芳色。羁踪忽分袂，不啻十载隔。世故日纷纭，旧游空想忆。今来此山下，松老似百尺。欲访松主人，其车已他适。徘徊重咨歎，辗转对窗隙。晨鸡一何慵，倾听久不得。春风吹残月，半夜屋角白。难眠却求衣，起望河汉仄。寄声巖扃去，华发勿强摘。善醉真良图，高谈尽癡策。云泉与朝市，处处堪偃息。桑榆景可量，名利不足识。无因接清话，趁晓拊征轭。已度滕家桥，回头更悽恻。",
    "author": "吕南公"
  },
  {
    "id": "7f7df5e3-c504-4308-b4ee-2a2322d9c36e",
    "title": "哭刘郎中  其一",
    "paragraphs": "谷风拂层冰，万冻倏忽流。阳晖照积雪，寸片不得留。郎中冰雪人，清洁映北州。谁令司命家，速以风日收。得非峻节士，地下亦急求。哀哉吴隠之，已矣公仪休。众皆殖货利，我独嫉贪牟。众皆似芳春，我独如霜秋。多藏岂不裕，害义固所羞。谋身岂不急，有命其何忧。辛勤洛宋倅，明白盱郡侯。未知居此官，数有斯人不。孤耿一德性，纷纶万揶揄。呜呼五十年，平步落九幽。象阙方肃肃，铭旌遽悠悠。吁嗟高论儒，何以示素修。",
    "author": "吕南公"
  },
  {
    "id": "7219a516-4cbe-47b2-8b98-0f2c729aa1c2",
    "title": "哭刘郎中  其二",
    "paragraphs": "仕则慕贵显，贫仍忧子孙。阳穷诈恬淡，此道久满门。嗟乎郎中心，违众辄十分。登科未弱冠，白首两朱轓。笑谈倾一坐，绝口势利言。遥闻朱顿流，索水洗耳根。服不至布絮，食不辞羔豚。自然清白行，皎皎不可昏。杳杳浚郊县，萧萧栢林原。节士今已矣，谁表三尺坟。",
    "author": "吕南公"
  },
  {
    "id": "2fe6565a-aa9e-4cae-9e7f-21511d0b3306",
    "title": "初酿",
    "paragraphs": "岁稔谷价卑，家家有新酿。诸邻皆屡醉，吾舍只空盎。封书乞馀米，故旧不我相。淹旬乃分酬，如惫始赐杖。搔然且湛炽，督迫薪火旺。衰迟念杯觞，伺立久肮脏。夜闻觱沸韵，侧枕屡欣畅。朝来见浮蛆，喜气愈豪壮。槽端乍流沥，指面已淫漾。肴蔬故稀荒，被服稍质当。无宾与酬酢，引满自东向。须臾就醺酣，岂借红粉唱。人生但能醉，此外何足望。忧勤欲奚为，一誉抵千谤。瓶罂幸未竭，吾盏且频康。回思冷醒时，愁寂可惩创。隔墙闻酨气，涎活复嗟怅。非无毕公心，坚壁讵窥傍。如今粗沾给，后得戒初丧。太息富贵间，平生易遗忘。",
    "author": "吕南公"
  },
  {
    "id": "55820bf9-0c26-4282-b2c0-9ec4acd91374",
    "title": "杂兴",
    "paragraphs": "时情岂不脆，转若轮行车。昨日仆役儿，今朝宾友徒。问之何因尔，势利已相如。福禄固足骇，流品胡能拘。浅草有孱兔，污渊无瘦鱼。宜矣洁介士，望望成远疏。",
    "author": "吕南公"
  },
  {
    "id": "e53fca6b-2404-4b3d-b935-713bae01abd3",
    "title": "题迎宾亭",
    "paragraphs": "僧閒有馀日，怜客寻幽隈。开亭翠冈腹，延竚心徘徊。年年车马多，谁是思山来。",
    "author": "吕南公"
  },
  {
    "id": "036eb3aa-87d9-4634-afe2-9d407e26126f",
    "title": "绿净桥",
    "paragraphs": "涵虚正深明，扶槛跨空阔。共喜云退避，更憎鱼拨剌。相从有文酒，讙快到夜月。",
    "author": "吕南公"
  },
  {
    "id": "9e9a682e-c76b-4e0b-8876-3f1625e12b7b",
    "title": "为子举杯酒",
    "paragraphs": "为子举杯酒，轩然放吟声。岂无哀噫调，不尽幽鬰情。念此高简器，早为贫绪萦。迷阳乞衣食，拍拍岁月更。人生负意气，曷不怀光晶。譬如坚贞松，岂为霜霰生。永惭苟活迹，胸府针芒并。",
    "author": "吕南公"
  },
  {
    "id": "272cacc3-31f6-4303-9e48-f20200ef5c61",
    "title": "独夜",
    "paragraphs": "悠悠此世路，窘窘诸生业。究竟非所宜，俱为谬参涉。三年就羁旅，万事转拘劫。故山归无月，独夜梦黄叶。",
    "author": "吕南公"
  },
  {
    "id": "89076419-913a-453c-a4e7-60ecd23ed4ea",
    "title": "尘埃",
    "paragraphs": "尘埃倚风日，放荡乘空飞。既瞇驰者目，亦缁游子衣。雨汁忽散漫，低徊化污泥。憧憧要歧路，致困在轮蹄。六合局万有，成存各从宜。升沉俱害物，咄此其天姿。",
    "author": "吕南公"
  },
  {
    "id": "b45adf82-a3ea-47b1-955d-ee7197d0daa4",
    "title": "邓夫子",
    "paragraphs": "吾交邓夫子，富有免俗气。包含吉人道，混协时辈事。读书三十年，恬寞无所嗜。物古少明眼，声希难侧耳。自同崑冈石，坚厚保英粹。不畏埃𡏖染，非求霖露渍。幽姿审如此，镌错安得致。余生尠谐合，幸此蒙羼厕。上岳眺高远，趋涛玩滂濞。由来魏王瓠，不在惠施弃。",
    "author": "吕南公"
  },
  {
    "id": "10c48fd2-e408-4ee1-b78f-abc75c4b729e",
    "title": "戏作数目诗",
    "paragraphs": "一廛徒自受，想象圣人甿。二耜惭沮溺，疲羸不善耕。三时徒饱食，何力助戎兵。四部虽该涉，心非太学生。五噫聊慷慨，那复慕光荣。六逸如堪继，相邀且倒倾。七弦休抚弄，里耳悦铿轰。八杀宾宜惧，过门岂敢迎。九年储莫望，吟醉但忘情。十室论忠信，吾穷或有名。",
    "author": "吕南公"
  },
  {
    "id": "9fa2a964-668f-40b3-81ff-7827ec1e3c2f",
    "title": "南干水",
    "paragraphs": "清泚南干水，北至白石角。中间所经过，左右恣冲搏。来当高岸破，去复新田作。洲碛几渊潭，湾涡或垠堮。余思二十载，更易见已数。唯此磐陀矶，愈潄愈坚确。不然矶阴地，何足化溪壑。固知制变材，可健不可弱。",
    "author": "吕南公"
  },
  {
    "id": "3c94ee75-e850-432d-9de2-9f08010fee95",
    "title": "上山",
    "paragraphs": "行临鸟迳前，下马理屐齿。林风清不彻，石路晴如洗。何处是招提，东峰薄云起。",
    "author": "吕南公"
  },
  {
    "id": "db6ab45b-536b-4e32-b656-a1e309a476ca",
    "title": "夜听车舍哀歌有感而作  其一",
    "paragraphs": "昼歌蝉焦焦，夜歌蚊洒洒。随牛绕轮转，浊污常满把。虽歌未尝乐，至苦不敢舍。岂知清凉屋，中有悲酸者。",
    "author": "吕南公"
  },
  {
    "id": "5600fd37-4730-47c3-b9f0-f0798e29692c",
    "title": "夜听车舍哀歌有感而作  其二",
    "paragraphs": "甘雨不肯降，吾车几时休。温风忽喷然，调苦声更愁。仰视河汉转，天星愈繁稠。寄言击壤人，与尔非同流。",
    "author": "吕南公"
  },
  {
    "id": "17743adc-61bf-4817-a1fa-544332e2fbeb",
    "title": "蝇骥",
    "paragraphs": "超超飞骥尾，猎猎苍蝇翼。讬止如雅素，主之无避色。相从辄腾蹋，稳望千里益。朝刍雁田粟，夕饮龙渊液。天山峻杳缭，过若影撩隙。神官下旁闯，展折形歎惜。为言螴蜳类，命自臭秽得。胡然谬携载，浼尔云天骼。是时决骤次，何莫怀辟易。骎骎骅骝前，拟越穷发北。仙风响琳琅，忽遇九方伯。殷勤致羁绊，审按题肉力。咨嗟绝尘足，恨乏轶群德。悲此中道骥，愤死秀冈侧。苍蝇试回首，海雾光圛圛。进途当此穷，退路安可识。寄声人间世，远致毋近测。栖翔度材分，勿妄希彩色。永鉴蝇骥穷，无妨每相择。",
    "author": "吕南公"
  },
  {
    "id": "bb5d0dfa-dbf2-4e45-9cb7-1954652e8f15",
    "title": "鱼虾",
    "paragraphs": "神龙在重渊，羣鱼喜回环。自矜龙族类，安佚无后艰。晓戏腥浪馀，暮游浮沫间。轻则远拂渚，深之下穷湾。或掉其尾萃，或昂其首颁。或扬鬣锋锐，或耀鳞文斑。众虾亦恣睢，不虑器质孱。跳骹弄牙须，翕习事狠顽。渔师畏龙威，不敢数往还。操舟变色过，战汗常盈颜。虽有网与矢，岂容垂且弯。鱼虾尚忿愠，出没如嫉奸。一朝风雷动，波荡若银山。神龙舍渊去，恍惚达九关。鱼虾不自喻，固欲严追攀。奔冲竞上击，细大不肯閒。须臾云雾息，堕落如见删。或委顿砂砾，或摧伤草菅。里儿争择拾，穷血弥望殷。渔师啸其徒，气貌特愉憪。漉渊尽取之，不复计锊锾。鱼虾虽有悔，已死谁悲潸。",
    "author": "吕南公"
  },
  {
    "id": "56ef60c3-e68d-4a66-8e04-0696cf9d5abb",
    "title": "忆亨甫",
    "paragraphs": "诗老海上去，三年断音尘。初非乘桴行，正以廪食勤。梦想不悟远，声容藐难亲。忍无一纸书，不寄故国人。昨日见其子，来归自东滨。能言别后意，憔悴不可闻。一被吏责绕，心肠载愁轮。忘餐蹑偷党，阅月驰空村。劳事欲歌咏，匆匆未成文。遂于笔砚间，章句绝所陈。亦复病肺渴，寻常废清樽。唯馀满颔须，增进玉雪痕。伊昔坐学舍，萧条恨长贫。题诗日数首，大醉必继旬。仰望官禄户，谓如隔天云。岂思曳尾龟，胜却居槛猿。不肯空谷卧，愿为监绶奔。毫厘一失差，千里岂得论。嗟我实蹇拙，平生畏侯门。乃无诗老愁，何耻鸟兽羣。",
    "author": "吕南公"
  },
  {
    "id": "eeed2e99-cfc6-45ac-b794-c4532d725cf4",
    "title": "寄朱九",
    "paragraphs": "北风吹寒声，切烈催岁暮。中岁楚人怨，愁绝不忍赋。念子太学居，辛勤即谁愬。阴炉拥文火，败袄感陈絮。无钱买酒醪，醒坐若酣酗。三年诂训艺，一月江淮路。归梦识亲庭，都城非屺岵。干时无好命，费力效章句。堆箱纂织辞，何以贸泉布。男儿营养意，汲汲水东注。三釜若后时，万锺犹不顾。勉思豹变义，勿守株下兔。",
    "author": "吕南公"
  },
  {
    "id": "8645d7ce-edc2-47c4-87a4-2a88f5f9e7b3",
    "title": "道傍见乞士捕蝨",
    "paragraphs": "夕阳拂西冈，黄淡映古道。晚风吹高林，病叶落如扫。饥人瘦于繖，俛默坐沙草。扶危犹强兴，力备辄反倒。还持蓝缕缝，委曲捕蝨蚤。视荒数抽空，杀缓或失脑。悠然不能罢，似欲锐钩考。宁思百骸间，羣蚁即入保。傍行笑相顾，慧悟信难早。噆伤乃知嫌，馁死岂谓好。方为大销灭，而畏小苦恼。何有就薪蒸，先愁稍枯槁。衣青嗔骂贱，发白讳呼老。与尔不同年，谁能共怀抱。",
    "author": "吕南公"
  },
  {
    "id": "77f9002c-dc7d-4293-a14c-7a18d60b6960",
    "title": "麻姑山诗 初入东麓岭路",
    "paragraphs": "调笑背南关，虚徐梦榛梗。稍穷田上路，一蓦云间岭。身高气渐逸，步疾神方骋。倾盖歎红尘，满身松桧影。",
    "author": "吕南公"
  },
  {
    "id": "896784d1-39e2-45f3-8a36-6c8c93fefb74",
    "title": "麻姑山诗 息羽驾亭下",
    "paragraphs": "仙官不日见，羽驾今谁识。漫向岭松阴，掀掀对名额。蓬莱旌节到，夜半麟羞擗。箫韵沸寒空，山人初鼾息。",
    "author": "吕南公"
  },
  {
    "id": "92b855b8-d809-48c9-b46a-fd47a939f400",
    "title": "麻姑山诗 至瀑布崖前",
    "paragraphs": "忽过乱峰曲，隔林闻水声。止车问樵夫，知是飞瀑鸣。下步入幽径，萧然觅澎渹。仰看百尺崖，倒泻霜雪明。乍近骨肉健，久留毛发惊。疑身是雷仙，满耳鼓不停。六月地赤渴，平川露干汀。此源一何长，奔注常淫盈。利泽固不浅，邦人昧嗟矜。徒闻晏豫时，相与怜凄清。",
    "author": "吕南公"
  },
  {
    "id": "d2b605e9-26bc-4fdc-9f28-849341f25c4b",
    "title": "麻姑山诗 至憩车亭",
    "paragraphs": "东冈十里险，游客未尝畏。竞爱仙都名，岂知林下意。道人亦良苦，冠简日延迟。渐近金龙潭，轩车且停憩。",
    "author": "吕南公"
  },
  {
    "id": "e9ac3c82-4416-4e50-b13a-1690314ae134",
    "title": "麻姑山诗 观金龙潭",
    "paragraphs": "鸣泉潄石出，湍压东崖落。崄石困冲撞，穿中若深镬。轰如怒雷鬭，清响振林薄。行人每惊窥，心骨共矍索。传言天宝帝，龙以黄金作。并投白玉简，敕使临渊壑。应云启灵祉，可不忧旱虐。岂思嵯峨间，雨雾长所讬。宁须藏象物，乃以致滂博。茫茫八纮内，至理参冥漠。祈禳有旧文，千载引穿凿。扬雄去不返，董相诬难削。勿怪洞中云，阴森护纤蠖。",
    "author": "吕南公"
  },
  {
    "id": "78e6f8bd-a615-4057-9cfd-ec83f1134ead",
    "title": "麻姑山诗 过忘归桥",
    "paragraphs": "朱栏跨略彴，孤绝东山口。不见客忘归，华标字如斗。轩轩六龙辔，不醉云间酒。何以赠游人，松声杂鸣溜。",
    "author": "吕南公"
  },
  {
    "id": "82f3522a-cf59-475a-a9a5-c7fa48208591",
    "title": "麻姑山诗 至碧莲池",
    "paragraphs": "青红变芙蓉，各是天然色。时情苦贱眼，每歎今非昔。人心与物态，自古有更易。只使碧莲开，游人果何得。",
    "author": "吕南公"
  },
  {
    "id": "4d3c923f-dfd1-4748-9e99-416012eb68fb",
    "title": "麻姑山诗 上葛仙坛",
    "paragraphs": "南峰枕崇坂，迳路荆榛稠。遗坛在其巅，名为仙翁留。石角已剥泐，林芳自春秋。谁无骨中尘，来继冲霄游。",
    "author": "吕南公"
  },
  {
    "id": "099ae5fc-fbca-46bf-aca4-996c3c5aa02c",
    "title": "麻姑山诗 寻鍊丹井",
    "paragraphs": "何年鍊金丹，旧井穴田腹。飞昇谁羽翼，腐尽贪人肉。幽草蘸寒泉，田禽时下浴。",
    "author": "吕南公"
  },
  {
    "id": "dc42d43c-c56d-4d65-ac45-641e529c20b1",
    "title": "麻姑山诗 游流杯池",
    "paragraphs": "灵仙心无累，会合祗偶然。当时玉酒杯，放旷随清涟。不知枯池上，遂有无穷传。",
    "author": "吕南公"
  },
  {
    "id": "974bc393-47ef-4ad8-947a-37da03b0faa2",
    "title": "麻姑山诗 宿仙都观",
    "paragraphs": "仙山古秀拔，百里见遭匝。楼殿出其中，鼓钟日镗鞳。𠴳𠴳云间鹤，下取芝菌噆。道人锄药归，月色满畚锸。夜眠依松槛，清思逼睡榻。起咏步虚声，倾觞煮蔬甲。事有属外念，寄之以评商。何由使我心，浩浩上羲皇。",
    "author": "吕南公"
  },
  {
    "id": "966529f4-9942-4ef8-ba98-82d5beeb963a",
    "title": "麻姑山诗 读李邕天师碣文",
    "paragraphs": "腾腾六尺碣，标置羽客坟。龟螭尚坚完，字画稍破分。道士惜故物，编扶使长存。前已三百年，后当几何春。昔诵八哀咏，颇推李邕文。披襟喜此逢，再读目愈昏。道固难洞达，辞犹不雄浑。岂殊沸鸣蛙，见谓鼓吹繁。惜哉开元盛，乃乏史笔人。复疑少陵翁，赏识或失真。凡例竟何有，占招仅成言。当时干谒儿，误听一走门。富贵世所擅，文章我知论。忼慨韩柳思，不返撰述魂。",
    "author": "吕南公"
  },
  {
    "id": "baf79a59-2806-4318-a18a-a98c34ce03dc",
    "title": "麻姑山诗 谒真君殿",
    "paragraphs": "稽首香案下，索火续新烟。徘徊想功行，缅尽千载前。念昔魏晋间，士流罕身全。高人乐遗世，学者习虚玄。往往迷至道，琅琅漫清言。真君当此时，岂以口吻贤。独持济众术，敢论名后先。阴隲竟感格，飞昇遂联翩。严严白玉京，侍从皆羣仙。旧宅入祀典，列祠更他巅。平生岂有意，德在名自传。浩浩一气游，萧萧诸象专。孰能知真君，庸俗但告虔。",
    "author": "吕南公"
  },
  {
    "id": "a96853f5-8537-4d69-9755-f68967d24364",
    "title": "麻姑山诗 三清殿西庑见穆质题名石刻",
    "paragraphs": "香像坏已久，虚名在金石。深知无穷传，须以讬文墨。穆卿刚直者，公论触权戚。至于祸福间，亦有随俗迹。端知守财虏，倚此销罪慝。秪今蚩蚩流，持论能引掖。凭谁致我语，解彼蚩蚩惑。欲慕穆卿贤，当充穆卿德。区区建香像，是乃卿瑕讁。用此而希卿，何殊以耳食。",
    "author": "吕南公"
  },
  {
    "id": "02bc8bc7-9fac-4c89-9f52-1382e0458fe4",
    "title": "麻姑山诗 殿后七星杉",
    "paragraphs": "巖巖寥阳殿，东有蔽牛杉。下无萝薜拘，上有云雾参。灵根不纳老，秀色长如天。已据烟霞都，更带星斗衔。成名在图籍，匠手安得芟。由来非自谋，时值本不凡。鸾鹤岂无侣，栖翔倚䰐鬖。讵知高古林，大用有所堪。",
    "author": "吕南公"
  },
  {
    "id": "f1d7e3f4-7399-41be-8175-1067334344d3",
    "title": "麻姑山诗 上齐云峰",
    "paragraphs": "人言此峰峻，谓与浮云齐。浮云虽满空，势自有高低。惊名不察实，世论所以迷。为君上峰头，旷望穷东西。杳缭城下涧，遥遥线环堤。人烟众邑屋，蒙密乱町畦。想彼平地眠，仰如遇昏鸡。应论峰头人，已尽天路梯。古士说高广，中州扺仓稊。岂尝骇嵚岑，隘若坐一闺。安得千尺翼，翻身逐飞霓。扶摇过丹山，饱听鸣凤嘶。",
    "author": "吕南公"
  },
  {
    "id": "0c267a6f-6783-4177-a41d-55e957af73e2",
    "title": "麻姑山诗 道法堂检点三帝御书",
    "paragraphs": "日脚退前楹，崇堂豁明净。缣缃出百函，翰墨睹三圣。舒张溢墙壁，灿烂累籤㡠。鸾龙交飞翻，金石避坚硬。毫无半分弱，大至袤丈劲。真行体兼精，篆籀法毕正。篇章入题写，作者一何幸。伟哉天纵能，岂谓学成性。名山徧藏蓄，终古得辉映。墨客徒醉心，黄冠荷覃庆。尝思八世主，覆焘足仁政。诗书所敷扬，乃独蔑此命。将非史官略，纪叙非尽并。不然天日资，肯特记名姓。或应淳古治，不以馀艺竞。肤浅难考评，随羣但称盛。",
    "author": "吕南公"
  },
  {
    "id": "a5723be8-a383-4a87-a26e-3773eaf2a036",
    "title": "麻姑山诗 无为阁见杨杰记仙都花",
    "paragraphs": "山风吹春来，仙花靓如面。芳馨岂不美，俗耳未肯贱。吾闻西州地，薪以牡丹爨。何嫌此中花，开落无人看。",
    "author": "吕南公"
  },
  {
    "id": "08373d55-43e4-4dc1-bf31-b4641f1060ae",
    "title": "麻姑山诗 望秦人峰",
    "paragraphs": "此地去秦中，赢粮每三月。秦人不厌远，期以一死脱。何言幸可数，久竟各存活。得非潜逃心，世爱多洗割。迥然深林岭，云气长不灭。避俗可成仙，斯言盖疏阔。余来翠峰地，把酒望深樾。不见云霞身，山禽但惊聒。",
    "author": "吕南公"
  },
  {
    "id": "3c58e753-fd75-4f77-9171-230165ded0e6",
    "title": "麻姑山诗 三门桥望五星峰",
    "paragraphs": "弄水石桥西，退荫百尺松。看山同羽人，初问五星峰。为我袖手指，当前秀蒙笼。平排五青尖，似拱寥阳宫。自外虽峛崺，其高莫能同。固知天下名，有以形类通。不然天精纬，讵或聚此中。他山冈阜名，顿拔亦俊雄。民耕牛羊践，称谓谁与宗。维此古洞府，羣仙屡从容。烟霞庇草木，题号更峻崇。融结俱土石，灵凡异遭蒙。想当有初物，岂自知所从。嗟嗟蓬荜士，何用羨帝公。",
    "author": "吕南公"
  },
  {
    "id": "21c3ad96-0c92-4441-9bbf-e7f162857ee0",
    "title": "麻姑山诗 问玳瑁石所出",
    "paragraphs": "陂陀土中石，含彩若龟贝。伊谁攻取之，传玩诧奇怪。山家厌搜凿，养草事蔽盖。閒名偶流闻，尚自困酬对。咨嗟人间世，岂直文为害。大有可用姿，难能免侵败。他山石不美，粗杂等顽块。奈何亦争求，烂漫入磨扢。情知既有物，顺以除恶爱。不然悠悠生，孰在形器外。",
    "author": "吕南公"
  },
  {
    "id": "7be20338-5d3e-4230-b4bf-d2bf2983df8f",
    "title": "麻姑山诗 观虎跑泉",
    "paragraphs": "名山一境镇，水土本深厚。谁令虎来跑，应爪泉飞透。吾知变化物，持气异羣畜。惭愧刚猛身，堂堂负文绣。仙乡既游历，不忍无所就。怒掌发灵踪，山祇助喷溜。干坤任陈故，称号长芬富。歎息泯泯人，平生不如兽。",
    "author": "吕南公"
  },
  {
    "id": "efae25bd-a062-48d9-b834-a3821af96c00",
    "title": "麻姑山诗 入丹霞洞",
    "paragraphs": "霞光满西山，古洞在其下。石老只嵌空，泉寒亦飞泻。有居容冠褐，无路纵车马。游人务周徧，强往不敢舍。森森南荣树，飘叶扑香灺。过尽去来人，谁为爱閒者。",
    "author": "吕南公"
  },
  {
    "id": "38281328-1970-4658-9f63-4d3c7e2fffa7",
    "title": "麻姑山诗 出山有感",
    "paragraphs": "偶随爱山客，亦赋看山诗。方为昔日登，又作今日归。劳生竟何有，清赏不可期。故惭康乐侯，万里穷攀跻。",
    "author": "吕南公"
  },
  {
    "id": "dfe977fb-80a1-4b2d-9044-2dc4b8d24b4c",
    "title": "答道先难交困新知二首  其一",
    "paragraphs": "难交困新知，触事得晚悔。人方趋势富，我独居老大。悠悠强衰颜，耿耿堕末界。岂无相于迹，襟腑殊恶爱。羞同复多嫌，乐与翻自坏。谭高递互笑，饮勇周旋怪。嘉荣徒染濡，程孔肯倾盖。闭门当止矣，非敢事閒退。",
    "author": "吕南公"
  },
  {
    "id": "59878f58-d367-470e-b2ea-fa489ec42585",
    "title": "答道先难交困新知二首  其二",
    "paragraphs": "孤坐念平昔，悽然垂涕洟。他乡二十游，故里四十归。父老略已尽，后来异襟期。卑躬揖我进，反顾问我谁。譬彼古器物，形模漫瑰奇。尧冠落战国，不贵理亦宜。嘿塞习蹇吃，迟徊避横飞。秋风吹我须，萧飒近素丝。多感属暮齿，难交困新知。",
    "author": "吕南公"
  },
  {
    "id": "bbca271c-8db9-40b5-a9c5-0e80bd6f5675",
    "title": "道先贤良以南公出山愆期示诗见促谨依来韵奉答",
    "paragraphs": "为农岂非天，归计恨不早。业已入犁锄，谋惟在粱稻。春霜久不解，干渴满耕隩。布谷彼何心，声声似相报。不知兰台聚，安用樊间老。定许叩铃斋，柴居就长道。",
    "author": "吕南公"
  },
  {
    "id": "b0760613-7fc8-4bc5-9928-fc00209a71a5",
    "title": "以双井茶寄道先从以长句",
    "paragraphs": "园公嗜慾浅，所好杯中物。有田在荒村，半以种糯秫。居然成酝酿，不复畏法律。客至启柴扉，甆瓯等閒出。春蔬间菘韭，秋果杂梨栗。取次得宽怀，何曾计馀日。山栖经五载，此兴殊不失。独有醒觉时，追伤往年屈。羁游住破屋，愁寂靠𨧱銊。仰望步兵厨，优如上公秩。无钱输榷吏，穷素又畏咄。太息苏源明，仁襟信奇倔。低徊怜郑老，长使醉兀兀。发我感古人，何缘希彷彿。粤从归村后，夙恨亿万毕。耕稼虽自劳，醺酣不他乞。亲朋或知我，问讯俱委悉。亦有赠助恩，无非佳纸笔。邻家世耝耰，窃笑事儒术。故故送樽壶，端为鹞欺鹘。披襟忍辞拒，对案倾倒讫。特是今叚乖，遭承极纡鬰。遥遥海南尉，悯我卧蓬荜。寄以累幅书，封题附邮驿。慇懃屡存赐，颇以照萧瑟。乃惠双井茶，云腴品居一。人间有餽遗，宜用彼所必。牙栉奉戎王，鸮鸱取侮忽。藜羹予饿士，荷德到身没。惊嗟石上英，于我系搪突。回思西山阁，其主异俗匹。喜醉复喜醒，其胸抵溟渤。今当议移献，不更嫌草率。再拜写私诚，庶几无废茀。银锅焚蟹眼，金匕搅云骨。陆叟片无三，卢翁碗论七。能希击节赏，且勉按剑叱。纵被睡魔嗔，吾豪不应恤。",
    "author": "吕南公"
  },
  {
    "id": "98f13c2b-b356-489f-b3af-28aeb35ca7f0",
    "title": "谢邻翁",
    "paragraphs": "穷秋我何事，岁计聊支准。割稻三万斤，栽松二千本。辛勤完廪庾，颠倒粪畦畛。为有空腹忧，能忘此时谨。菘肥竞垂阴，稻美方联稛。自喜在丘园，年衰且优稳。天功偶不助，人力翻为窘。弥月雨连淫，交冬霜不陨。蔬长煮有线，谷湿舂多粉。厚望乃无聊，萧如被宫膑。今朝二十九，看历惊秋尽。去腊都几何，阳乌尚高隠。邻翁巧谭话，念我频嗟愤。杖插肯经过，单辞稍牵引。上论穹昊意，窅嘿难裁忖。下说倚伏端，回环恒切近。熙宁大丞相，周孔登台衮。手运道德枢，生灵借鍼诊。劳神十五载，坐许无遗恨。归卧睫未交，纷纭见矛盾。推称忽排毁，歌咏俄咍哂。蔼蔼攀附人，层霄堕污溷。前愚初是智，昔禹今成鲧。譬彼羹涴衣，仓黄可潄抆。问君官际会，何似农藨蔉。而以望小乖，便同身大疢。飘风将暴雨，自古称豪敏。邂逅不崇朝，谁嫌类荣槿。羲和与青女，会见驱辀轸。昼煖夜严凝，安知不相趁。低徊向翁谢，老语真明允。惭愧失路贤，吾贫固当忍。",
    "author": "吕南公"
  },
  {
    "id": "877acf7b-1509-4b3e-95c2-27bc07c34466",
    "title": "寄济道",
    "paragraphs": "有田山陂间，年历六七过。买园丘墓侧，畎亩十丈大。于焉拟柴荆，垂就又垂破。岂无速成意，煎逼少财货。淹留寄他门，一跌防百蹉。诗书相娱老，儿女既翦鬌。何必随羁游，无屋覆高卧。昨来钱可贷，似有鬼阴佐。乡闾喜吾归，惊咤竞告譒。一茅曾未结，羣盗忽譀𧬱。旌旗蔽枌榆，弓箭拥篱舍。连甍被焚荡，万室逃斫剉。吾衰当此时，林下若为坐。苍茫依井邑，买舍宁敢惰。迎家郡楼南，庭户困堀堁。庇风惟古壁，容足乏高座。平生灌园心，一旦入顿挫。譬如千钧弩，激发不中埻。力穷坠泥沙，岂免埃𡏖涴。浮沉非所善，耿介诵楚些。邻叟异吾徒，轩咍不垂和。慇懃怀我友，契阔似弃播。早以声气同，中为章服裹。牛刀到芥羽，蜀锦拭奴唾。虽云不等閒，无虑系轗轲。能无挂冠计，尚却采薇饿。低回颇贤劳，自比蚁行磨。闽州富风物，盈轴积文课。时时寄吾庐，恨不共制作。相思匪朝夕，饥渴各无奈。忽闻有归期，忻快亟自贺。呼童治盆甕，酝醷忻秋稬。支持醉梯媒，伤弔俗类䌴。仁人不吾诳，早晚应沃輠。延颈望东桥，何当见绅拖。",
    "author": "吕南公"
  },
  {
    "id": "401e475a-e400-4048-b487-1c41a9030a65",
    "title": "寄子发",
    "paragraphs": "后事喜乖初，劳生拟何禀。思山有藏市，愿起或成寝。交声违本心，歎恨只愈甚。听君东堂言，去计非苒荏。外危速官谤，内迫将母稔。不能傚飞鸿，为悔比拾沈。寒乡有旧隠，秔稌岁充廪。及此挂吾冠，逍遥适衾衽。咨余方问舍，期就指冬凛。相邀林野娱，高咏略宋沈。闽蛮忽煽虐，白刃万胸脩。惊奔讬城闉，默若鱼在槮。问君归来信，延伫久才审。亟闻漕台公，推待过流品。縻留不许退，谗口亦旋噤。古人制行藏，缓走不为𧾏。况今羣盗炽，巖谷岂安枕。秋风又开菊，庭砌铺故锦。江鲈鲙丝肥，蔬果具丰稔。相思东堂远，努力文字饮。",
    "author": "吕南公"
  },
  {
    "id": "f3ab6bfe-bf62-406d-8d1b-5f7e542e7f38",
    "title": "中山感怀",
    "paragraphs": "西村灌园生，好尚只坟史。偶为冻馁驱，放浪离桑梓。初谋旅人食，岁月涒滩纪。城西谒郎官，辞业入惊喜。题门辱皇甫，啖炙烦周顗。积渐近攀援，依稀召訾毁。郴阳不果往，刘馆聊凄倚。俛仰秋夏交，飘然动行李。凌云古空谷，中卧幽真士。寄书使来前，得共考经旨。依从得所好，不分严霜委。宵话酒干樽，朝游屐磨齿。春风忽浩荡，客兴又迁徙。邑里有名卿，相寻走函纸。淮南官未赴，盱上船犹舣。禄廪见賸馀，羁栖请依止。萧条出门去，四月大江水。荏苒向枞山，愔沉傍书几。侯鲭岂无味，旅疾或多鬼。讽诵难呻呼，辛勤一朞矣。天书问乡贡，侮角士争起。却治举场文，归参白襴子。征鞍遂南首，故园冲炎晷。把卷诣棘闱，骈罗聚千趾。文章虽草草，论荐亦舋舋。还与同籍公，西行望旒扆。于时冰雪恶，进步忧披靡。迤逦达浚郊，徘徊经腊祀。春官未相识，退作暴顋鲤。惆怅问乡程，东随汴波驶。南京𢗳懆饮，泗郡崩奔泚。稍赴建康城，筋骸倦如死。故人能俯接，未许论亨否。到得爽气严，艅艎始东拟。悠悠豫章岸，速至日无几。进叩凌云扉，图谋备驱使。同心颍川友，曾共长安米。解榻苦招延，幽轩为余启。归来坐高馆，两见柳垂蘂。出有冯讙车，居多穆生醴。为文万许卷，共学十馀第。放论逼玄虚，摛辞谢狂斐。邦君颇投分，巨室能更视。师友足成名，贫穷岂常耻。虽怀招隠咏，敢废事君礼。况乏一廛家，宁忘抱关仕。须眉保方秀，时命固当俟。蚖肆伏神龙，山梁歎雌雉。徜徉亦何者，游衍姑从尔。篮舆走仙都，皂盖绕仙寺。掀呀赤松笑，穨塌豫亭醉。极有挽袖情，非无送钩戏。神锋正轩揭，贤诏已蒙被。辞学属吾徒，天衢合伊迩。败军犹鼓勇，韬略助轻恃。自负七札豪，旌麾必摩垒。高心不虞祸，羣吠忽满耳。绛灌怒如雷，魋仓众于蚁。纷纭莫沮遏，回避但嗟唏。大暑北路尘，匆匆二千里。仓皇忍饥渴，迫若畏流矢。又见朱雀桥，重寻保康市。追随国庠试，玉石混臧否。皆谓连城珍，无劳病瑰玮。谁援周宣手，反弃中乡芑。颠沛翅便垂，思山对蟾胐。迢遥马鞍峡，滂湃虎林涘。倍道怯粮空，逢人类囚罢。朝天两朱阖，寂寞徒还篚。无数弔唁声，伤怀泪如洗。时情看成败，自昔有冰燬。将军匿风稜，县尉乃凌抵。云泉岂不好，消息视天理。即速肥遁装，劳君屡牵褫。宾筵堕盈昃，卦气尽壬癸。虽往省松楸，仍来仰盆锜。人皆贱屑越，己独念摩揣。会得卜终焉，尤难在轻只。赍咨灌园业，早晚工力庀。譬彼蒙笼枝，初培就根柢。求田阔陂侧，问舍长林尾。此计或有涯，成家倍为美。侵寻见冬暮，我马议驾彼。请婚无高堂，授室借媒氏。风流愧王谢，族望惭昭芉。尚恃五噫才，诸馀庶忘弭。人伦喜修正，鳏党成离仳。驩快见芳时，承前语惉懘。啼鹃聒窗户，野思兼耘耔。计较理锄耰，踌躇背床笫。栖迟抚州路，独复操尺箠。却整半老容，临泉照清泚。比邻旧时叟，相见意不菲。儿孙喜诗书，扬簸借糠粃。潭潭翠冈下，其屋亦佌佌。虚徐事毛锥，脱略辍金耜。盘飧得笋蕨，满腹餍青紫。或酌山泉醪，醇香溢吟觜。逍遥度晨夕，次第遗轩陛。秪欲养疏慵，谁能论钦企。柴薪渐营度，且阅灌园技。必可了馀生，功名付尘滓。安排聚鸡栅，编织钓鱼䉂。刬草种筼筜，扶栏栽枸杞。多年此谋熟，愿与尺鷃比。平昔侥倖非，从今定休已。书边夜来酌，酩酊乱终始。夜半睡魄醒，追惟到前此。悲哉二千日，倏忽象转跬。中间事变繁，何啻亿及秭。讙愉漫颜面，愁痛彻骨髓。若不悔先迷，将何异虫豸。向来与君住，成熟至汝尔。计成合初终，三回倒吾指。当时盍簪辈，今者隔彼己。朱张既分明，陈夏浪同轨。咨余逼衰晚，谋望只寻咫。打并矜衒名，都卢让辽豕。吾生大魂梦，世路万疮痏。作诗解君颐，恨少月露体。",
    "author": "吕南公"
  },
  {
    "id": "dcbe7b51-68ae-4b23-b7e8-337359c9dcdf",
    "title": "壬戌岁归治西村居奉答次道见寄长句",
    "paragraphs": "肃肃白虎殿，潭潭承明庐。人皆通籍游，我独老饭蔬。譬彼兽啖土，岂其恶甘腴。道穷吾何之，只得归荷锄。盛夏督耘耔，先春理陂渠。低徊居未宁，倏忽岁又除。但怯簿有债，谁羞门少车。载歌裹饭辞，谒酒聊自娱。念子早奋拔，声华系名驹。谁云破青衫，罪谤更勃如。朝野固异分，知安尽夷途。牛衣与樵歌，各是对妻孥。",
    "author": "吕南公"
  },
  {
    "id": "2e1bcc65-a09e-42f1-9f9f-1d9be4842c7d",
    "title": "烟雨",
    "paragraphs": "朝来烟雨重，天与平田接。轻风更萧萧，清快绕我睫。开扉觅高岭，没若隔世劫。不见苍翠颜，徘徊坐搘颊。农夫一何乐，羣辈聚稠叠。移秧塞塍圈，狼籍衣不摄。諠阗交野语，蹲踞就晨馌。台笠映扉蓬，端能胜经笈。人生慕温饱，万趣归一惬。何必少髭颏，区区羨长鬣。吾村有荒圃，吾屋葺未辍。早晚画度全，方将事农业。耕耘党既入，歌笑声可蹑。虽欲著新书，无妨理锹锸。",
    "author": "吕南公"
  },
  {
    "id": "1a17f4d4-0889-4a58-98d1-fa1e5523a080",
    "title": "傍湖行观",
    "paragraphs": "十日不出门，厌闻水车声。昨来新雨足，耳外忽晏清。步屧踏初霁，舒徐绕塍行。向时荼蓼处，荒秽略殄平。青秧渐弥漫，黑手益纵横。固知农趋时，岂特劝督明。下士能致力，高天得无情。愿言成岁丰，庶免寇盗惊。",
    "author": "吕南公"
  },
  {
    "id": "89f981da-0268-4db0-8863-ca65bc3eaa2c",
    "title": "覆船山",
    "paragraphs": "峨峨覆船山，特起秀蟠勃。当前百十里，已见青突兀。行瞻渐详谛，依约认毫忽。西峰自排列，俨若魁健卒。羣阜复东回，钦如搢珪笏。横冈挺戈剑，坚重不可杌。峻岭扰䯄骊，豪雄欲相揬。或宽侔放荡，或迫类。或象喜纡馀，或同怒诟咄。林高盛巾帼，畬破露鬝秃。有险状饥癯，有坌似壮腯。伟哉形态众，尽叙难以猝。忆随游览后，深入禅宅窟。樵径坦复崎，遥村现还没。是时五月晦，寒气尚切骨。汲泉煮茶云，石鼎沸鬻雪。夜垂纸帐卧，疑近鬼窸窣。晓引杖屦行，巖峦徧缘踤。幽坡兽跳𮛬，佳树鸟咽嗢。飞瀑下层崖，铿清断污淈。分流浃田壤，千里利耕搰。爱此爽洒都，拟咏屡蹇讷。何由结庐舍，静取蔬茹捽。梦想空洞灵，孤云动飙𩖨。",
    "author": "吕南公"
  },
  {
    "id": "ba23f67b-5282-4792-99e4-6c24b883286d",
    "title": "奉和内翰太中城南放鱼",
    "paragraphs": "沾沾水中鱼，生死岂有知。成形四气中，积渐长鳞鬐。但喜藻可依，未谙龙可随。茫洋天地间，寄命此郡西。岁有竭泽例，肯纵舍者谁。秋潦走海去，荒壕已愁饥。方将赴烹芼，逃避计若为。万里雷雨解，一时离兑暌。夫何遇仁贤，顾盼成嗟嘻。载悯口腹累，鲜能毫发遗。支川以三千，此独数亩池。脱尔仓猝急，吾其亡肉糜。呼舟送中流，狡吏敢挟私。曾是溃烂势，忽称太平时。波澜网罟多，要在慎所之。香饵不足爱，古言未应非。丙寅元祐年，内相守楚夷。恺悌见篇咏，鱼乎尔恩斯。",
    "author": "吕南公"
  },
  {
    "id": "bbde843e-c625-417b-9b4e-dd697df216c2",
    "title": "偶游僊都道先以长句见寄依韵奉答",
    "paragraphs": "吹灯染小帖，借马忤廐人。岂其事朝参，强欲观云泉。盥栉具袍带，超遥石桥间。同征二十蹄，驽骏乱后先。朝曦遽突兀，送我溢背温。乐郊民何知，桃李自满园。逶迤松下路，不践已八年。道翁喜吾来，煮茗巨石根。导我复勉我，攀跻绕巑岏。依依梦中游，忽得惊觉魂。一听钟鼓响，载惭尘土昏。顾兹清泚流，照洗憔悴颜。曀曀金碧光，嘈嘈杉桧喧。楼台有新增，碑版多旧观。啸客徧厢闼，周爰讯黄冠。白头师灵仙，不免归丘坟。太息五浊士，凭癡待飞翻。譬持数寸胶，拟救九曲浑。往者不肯说，来乎付谁怨。唯当悟至真，可入了世论。崔嵬黄守庵，本是刘伶裈。忆我初借卧，嗒焉过西曛。踏黑叩归户，仓忙遭骂言。宁知复来时，邂逅乃见尊。中从鲍兄至，三岁四五番。题诗不知我，命酌戒醒还。丹霞所未识，西望久目存。畏雨我独止，于今负长叹。鲍去死令长，无人辨龙蚖。我穷羞白襴，引分逃山樊。俛仰十五载，恍如毕晨餐。方为此日游，忽计后戚懽。何以遣孤愤，随鞍有残樽。焚鱼濯甆瓯，浩荡临前轩。适举共悄嘿，屡觞渐纷纭。步兵俄鼎来，四座惊欲奔。授我大纸卷，捧承疑未安。披张纵眼力，审是陈侯篇。上序天质坏，借余尽情文。下伤素交稀，庆快末契敦。忧我困跋履，且令慎盘飧。平生惯众憎，读罢肠轮囷。引笔欲作报，停杯类含酸。人间有义好，蕲向异辙辕。权势之所在，万夫呈肺肝。风云苟不至，亲戚争弃捐。此谬匪朝夕，期谁反狂澜。馀龄既蹉跎，乃得逸驾攀。感槩舍酒去，冲烟下耕村。黎明候铃斋，再拜以谢闻。",
    "author": "吕南公"
  },
  {
    "id": "a9df7e6f-7d32-46dc-a756-fb7a5eb26df8",
    "title": "蔡翁",
    "paragraphs": "蔡翁高古士，终始素践清。晓然不欺心，可抵日月明。二十弄赋笔，周流教诸生。四十背辞场，归来闭柴荆。长子力近利，旨甘足谋营。次男治诗书，庭户弦歌声。居止在城邑，身如隠林坰。旧交势富门，十载不一登。稼穑有凶稔，翁无田可耕。闾阎多是非，翁耳不为倾。萧条一亩宅，裕若据八纮。书囊配酒樽，此外毫发轻。晚醉有瘿枕，朝饥有藜羹。未知穷与通，何者当达情。维彼九章衮，煖外未觉荣。维彼八味珍，饱来无足矜。妻子亦垂白，息孙初习行。讙愉同百年，世患安得撄。嗟我稍濩落，晚能慕幽贞。何由似吾翁，坦坦寄馀龄。",
    "author": "吕南公"
  },
  {
    "id": "f90f4a79-364d-4c92-ac3d-f60579e32f04",
    "title": "早获",
    "paragraphs": "温风扇炎节，高壤见新稻。苍黄色犹杂，鎌担力已到。时当艰食久，不暇论赢耗。奔奔竭顷亩，翕翕资釜灶。蒸炊防碎折，焙煏取干燥。乡邻自齐同，早暮谁讽告。老翁操匕筯，一食九嗟懊。岂凶存后忧，饱饫偶今暴。骄阳有炕暵，积雨或淹涝。未是安眠人，儿童但嬉譟。",
    "author": "吕南公"
  },
  {
    "id": "1098ae76-7a91-4a2c-be79-a957c6253fe7",
    "title": "穷鬼",
    "paragraphs": "穷鬼断去志，送之岂无文。譬如衢路埃，屡归已复新。随我三十载，间关不辞勤。诱我上债台，为我拥愁根。羁旅风雨夕，空庐冰雪晨。赞成蹇拙谋，谨守冷静门。遇酒或略避，见钱辄生嗔。亦憎富贵儿，永矢不失身。昨者试羣士，閴亡忽连旬。谓其舍我行，忍不许我闻。乃复跳篱棘，诪张幻司阍。吹沙众官眼，使视玉为珉。诡计动有效，更谁评正真。归来只康然，知我耻奏论。忆昔熙宁初，与子俱食贫。相语厌此鬼，多方愿崩分。宗伯正愦惑，委其制风云。仓黄刖我足，置我寂寞滨。子脱白布衣，鬼颜愁不欣。自子有官守，辞乡八青春。坐想廪俸优，宁复鬼敢亲。今者枉书札，无财亦云云。信哉此鬼多，不限吴楚闽。阴灵虽叵测，要自有婚姻。族党各生子，子嫔又生孙。宗支遶天下，焉往不见存。子行改京官，途辙异凡民。闺房渐珠翠，盘桉溢羶荤。万一鬼不喜，乖离在逡巡。顾我惯与君，应来合朋羣。益五以为十，其徒日滋蕃。吾文虽极高，鬼去无沿因。",
    "author": "吕南公"
  },
  {
    "id": "0f3da387-47e7-45d1-b87e-d6c97fc5ca87",
    "title": "读东方朔传",
    "paragraphs": "武皇肆荒惑，公卿噤忠龈。先生有直舌，谈笑开吾君。董偃不敢怨，寿王谁与伸。堂堂补衮心，不厌犯怒频。岂不顾仕养，崇卑位泥云。耻同高论儒，瑟缩忧烹焚。贤人事昏主，献替视所因。不尔朝野间，谁非爱其身。彼哉下世士，所见异吾闻。丑谬无不为，乃思谤遗尘。国风歌善戏，孔圣许狂人。何嫌班孟坚，区区记馀芬。",
    "author": "吕南公"
  },
  {
    "id": "85d9581d-98ca-4e67-b5bc-24cbccd045b8",
    "title": "过巫师步",
    "paragraphs": "还过巫师步，竚立想平昔。不见旧门闾，苍苍但榛棘。当时修竹圃，十里认浓碧。佳树鬰珑璁，高能百馀尺。连甍覆多瓦，厚堑叠坚甓。生计具安恬，邻人总驩适。非无四时乐，乃预五等籍。不知九载间，刬灭自谁力。或尤近川水，川水岂其蹙。隄岸尽民庐，何斯最崩析。有疑沿鬼道，浮诞致淫慝。僻术固欺人，穷祆盖伤德。不然当合会，大数名终极。幽玄竟难量，理意浪参测。忆初羁角岁，文字未深识。此地事遨嬉，随羣惯经历。波澜浇暑汗，略彴骋霜屐。逗晓集围鱼，连宵按传觋。走听铙鼓动，就视符箓敕。座轧歌神儿，盘分受厘食。中家餽牲果，豪屋送金帛。弟子争聚藏，巫师坐欣怿。顾余方𦕈弱，比众似岐嶷。抚省更呼留，慇懃赐遮扼。持杯劝醇酒，引堮指香腊。牵袖索吟哦，嗟天赏英特。其将雪侵鬓，见庆云路翼。童稚喜矜称，徘徊重低嘿。岂图专轗轲，所望壹差忒。荏苒至巾冠，奔驰为甔石。光阴与愁度，肝胆遭事役。文藻漫雄浑，途程转迤塞。翦翎看远举，蹀足羨横击。何以副乡评，徒能冠经席。虚声渐凌厉，谤口遂压积。辞山寄他州，封纸问故国。惊心存没异，刺耳荣谢亟。偶尔跨归鞍，萧然又行客。凄凉到今日，憔悴对遗迹。磵影冷茫茫，塍泥新拍拍。春风吹骀荡，夜月照岑寂。曾是祸福场，翻为马牛陌。谁能逃死丧，乃独久酸恻。无处沥馀觞，空思咏渐麦。人间屡兴废，世路真阻阨。惬快一难逢，睽违千易得。布衣甘我老，耕耒非上逼。饱煖即逍遥，功名可抛掷。虽惭巫师语，且免荷篠责。自作好诗书，宁须位侯伯。",
    "author": "吕南公"
  },
  {
    "id": "67ea2397-1f64-4423-9b29-056ea4947321",
    "title": "过辞归岭",
    "paragraphs": "老翁爱园庐，未省越邻坞。婚姻挽他乡，送客犯脩阻。委蛇上高岭，四顾异吾土。相揖遽辞归，惊如避豺虎。漂浮千世下，出意能近古。游子笑安居，相传入名谱。黄尘压碎石，岁月知何许。但有鬰苍松，亭亭待斤斧。秋风吹我马，路向此山取。因名重徘徊，不独行役苦。",
    "author": "吕南公"
  },
  {
    "id": "69f92afb-b5dc-48ba-9be7-236c5389bc70",
    "title": "过忧劫岭",
    "paragraphs": "强步已半日，前冈更悠悠。下如趋龙宫，上若登云楼。不见人舍宅，但闻鸟喧啾。我行只空囊，盗劫谁知忧。",
    "author": "吕南公"
  },
  {
    "id": "54e24e6d-60f1-4f8f-b00b-373f689cfe48",
    "title": "五月二十五日三陂桥晚眺",
    "paragraphs": "涨水久已退，擎泥草扶疏。平畴极我目，一来施犁锄。九夏行过六，尚忧复污潴。哀咨此乡民，耕力岂踌躇。地势苦卑薄，况无古川渠。愁潦惧熯干，不可保终初。昨者多暑雨，洪波日凌虚。新来满旬晴，渗涸类灌蒩。垂秋且当莳，到否知何如。摇摇众农心，凛若畏简书。远瞻来南山，其壤似郊墟。依微绿秀间，浮白略散舒。间喜早稻吐，因高得纡馀。幸无风早催，聊济升斗储。天下有大福，唯民乐田庐。乐哉俟丰登，快我羁旅居。",
    "author": "吕南公"
  },
  {
    "id": "c32adbff-0516-448e-b167-2b9902758993",
    "title": "咏榴花",
    "paragraphs": "敷敷英乍含，春尽叶已碧。垂垂实稍残，秋晚花尚拆。鲜妍谁造化，迟暮我彩色。方讬晨露滋，何知早霜烈。天时岂顾望，生理自溢逼。根柢或未衰，芳葩肯无益。徐孃老情重，武后善涂泽。所美出虚疏，其殃乃穷极。参差共冲气，窈窕负灵识。草木可毋讥，吾伤在人德。",
    "author": "吕南公"
  },
  {
    "id": "d1ba360c-4fef-4964-949c-9c80e3f82aef",
    "title": "俗士",
    "paragraphs": "俗士各何在，来登盖徒然。彼其见湖山，乃特论价钱。为此可径绝，阴梯阻狙猨。当有诗酒豪，相将快留连。一醉抵万宝，高吟对遥天。下视阛阓儿，污埃尽癡年。嗟我濩落手，平生负云烟。题诗不放纵，或似摹印圈。安得冰雪才，同联座中篇。",
    "author": "吕南公"
  },
  {
    "id": "f63d1091-57ec-447a-8cfa-de837bb03b9c",
    "title": "岁除感旧",
    "paragraphs": "旧德无路报，衰年又增多。平生感激心，恐惧成蹉跎。幽幽黄锺原，总角便经过。一饭倚从母，徘徊类媕婀。学书随羣童，讙叫抵雁鹅。相逞知字画，勇于渴寻河。羞耻道赵壹，矜夸有甘罗。岂云幼慇懃，乃取晚坎轲。荏苒三十载，万千穷祟魔。旧游不得寻，听问徒悲歌。秋霜压芳兰，岂复异径莎。愿见故根畹，邈如隔岷峨。老穷怯脂韦，趣尚近笠簑。此恨长不没，安能辨蒿峨。",
    "author": "吕南公"
  },
  {
    "id": "cb4554b0-2524-4fb3-b5d4-566fd9293038",
    "title": "偶题北轩",
    "paragraphs": "说儒论四方，以北为背明。盖言幽阴位，有向即非亨。遂令口耳儿，恶北如近刑。安知壬癸交，于此兆万灵。天元气始降，坎水首五行。理数渐推迁，至兑乃秋成。馀阴与初阳，分此朔易庭。故为始终地，变化容可轻。不但天道尔，人为亦该并。帝王宅九垓，辅相罗贤英。德虽若伊周，稽首为公卿。如其恶北面，谁以臣庶称。吾知讲析师，苟以巧自矜。何能乱达识，止可欺愚冥。吾来坐书屋，轩楹有北名。题诗非赋咏，聊以说儒憎。",
    "author": "吕南公"
  },
  {
    "id": "164d55d1-3f4d-4154-9647-c343347f3bb4",
    "title": "初游投子山",
    "paragraphs": "东山未尝到，兴言往游观。寻幽味已淡，全胜交凡官。扬鞭遂出郭，樵路行萦弯。遇险辄舍马，听松频侧冠。霜天正枵寥，野吹何萧酸。强步且数里，犹在荒林间。峰回得古寺，一叩云中关。高僧夺睡出，迎对如嗔烦。解榻迸伏鼠，煮茶爆新泉。东亭一何高，岌若崖临渊。西庵更爽亢，基与堂甍班。延缘徧登坐，共羨閒人閒。同游二三子，取酒醺吾颜。约略脩市果，横斜列山盘。饮语快不彻，望睫张无端。曦光忽衔西，归思攻馀欢。撩樵洒醉毫，拂壁罗矛干。调笑下前坂，暮色凄漫漫。行矣重回首，林凹数声猨。",
    "author": "吕南公"
  },
  {
    "id": "28021923-4b50-4a6d-8e50-65a7e5b4e104",
    "title": "答济道",
    "paragraphs": "外物不可必，一官非我心。荣生在适分，素愿乃山林。知恩已三年，趣幕不觉深。因君累幅书，更激浩歎音。衮衮旦复暮，劳劳古犹今。其谁有功名，不顾忧患侵。富贵岂不欲，才力视所任。长鲸舞天渊，寸鲋安牛涔。性亦各得耳，何为辨差参。夫子方得路，未应弃光阴。咨余厌卑摧，谋望止尺寻。誓买五亩宅，归休以浮沉。耕渔入程途，文字亦所钦。看子展云翼，腾凌和薰琴。还将草堂书，敌子朱与金。",
    "author": "吕南公"
  },
  {
    "id": "5646d0eb-3afe-48f2-bc33-d6dbea9b6e4f",
    "title": "答陈公美",
    "paragraphs": "少壮事已远，旧文良可怀。百年能几何，十载不得偕。念昔居乡里，游处了无猜。饮食不相舍，谈笑久所陪。拜君以为兄，分密谁敢开。齿发俱未老，未至衰与颓。我子在襁褓，君犹无婴孩。君后独舍去，为吏天一涯。我又厌奔走，远引不复来。岁月杳难恃，区区老吾侪。况从与君别，多事岁若排。心力不能究，衰病侵筋骸。二子皆已冠，如吾苦无才。君亦已有嗣，眉目秀且佳。人事知几变，会合终不谐。昨者本不出，豪杰苦见咍。鬰鬰自不乐，谁为予悲哀。幡然感其说，东走凌巅崖。不意君在此，得奉笑与诙。君颜蔚如故，大噱飞尘灰。我老应可怪，白髭生两顋。新句辱先赠，古诗许见推。贤俊非独少，故旧每所乖。作诗报嘉贶，亦聊以相催。",
    "author": "吕南公"
  },
  {
    "id": "06abc6e7-8b6c-4bea-9149-457199600d7b",
    "title": "拟古  其一",
    "paragraphs": "仲尼鲁司寇，官职亦已优。从祭肉不及，戴冕奔诸侯。当时不之知，为肉诚可羞。君子意有在，众人但愆尤。置之待后世，皎皎无足忧。",
    "author": "吕南公"
  },
  {
    "id": "bdbeb342-ad2d-4b91-8be4-d491472ae224",
    "title": "拟古  其二",
    "paragraphs": "仲尼为羣婢，一走四十年。荀卿老不出，五十犹力田。顾彼二夫子，岂其陷狂颠。出处固无定，不失称圣贤。彼亦诚自信，谁能卹多言。",
    "author": "吕南公"
  },
  {
    "id": "55a94cfa-a970-462e-9a45-8442f21f3381",
    "title": "拟古  其三",
    "paragraphs": "公孙昔放逐，牧羊沧海滨。勉强听乡里，垂老西游秦。自顾未为壮，徒为久辛勤。君子岂必隠，孔子皆旅人。",
    "author": "吕南公"
  },
  {
    "id": "b6c6aad0-0227-4133-bafa-2eacc414d9ae",
    "title": "竹榻",
    "paragraphs": "竹榻破坏久，隅稜类绳桥。扶身轻坐之，不敢直我腰。动小响已大，搘严势仍摇。铺毡蔽其颜，倚以度晨宵。醉卧稍安贴，如舟乍停桡。愁醒辗转多，似泛八月潮。欲下必以缓，将登未尝跳。奴僮为我忧，疑我或怅怊。讶我合改置，我心岂其遥。所嗟成与亏，本以材用招。念此苍翠干，初非愿枯焦。唯难逃匠手，遂与岁月凋。物固不求旧，人贫自无聊。怜强弃其衰，此志亦已恌。我有四壁宅，尘书映空瓢。何嫌此榻存，且以异贵骄。",
    "author": "吕南公"
  },
  {
    "id": "38a1f598-afed-42eb-8010-e92bf1ebbf62",
    "title": "寄陈道先",
    "paragraphs": "寄声西山阁，知我新近否。病嗽辄弥旬，无钱雇医叟。夫何稍除去，乃自得醇酒。美味既沾肠，清甘更悦口。适从耕垄上，杯醆不在手。坎坎遂连传，諠如击盆缶。清秋田舍事，秫糯或稀有。倾渴圣贤心，囊空欲狂走。思君䌽衣次，与我异好丑。病少官壶多，何因到衰朽。古人说天道，高下常更受。此语傥可征，丰荒竟谁久。",
    "author": "吕南公"
  },
  {
    "id": "a670a93e-61df-4009-bf36-6b08b9a029bb",
    "title": "慈济塔",
    "paragraphs": "僧说奸雄人，亦发归依愿。秪今慈济塔，乃自张崇建。云空土石干，碑倒龟龙断。悠长香火事，岂以非夫贱。",
    "author": "吕南公"
  },
  {
    "id": "e7082a96-3a3d-44d6-a2a6-3033f38e7f40",
    "title": "一日复一日",
    "paragraphs": "一日复一日，夜眠复朝兴。不见事物穷，但觉忧患增。千虑不必免，不思亦如恒。未知此世间，有用智与能。少壮怯鬰屈，衰残念轩腾。方如夏中蝉，忽若秋后蝇。非誉等毫丝，善恶计合升。可醉且勿道，云来譬高曾。",
    "author": "吕南公"
  },
  {
    "id": "1637bd39-749a-4464-9843-511ae63f1b76",
    "title": "理发",
    "paragraphs": "我发日以少，我梳未尝频。过旬一理之，每理愁欠伸。壮长足痒屑，奔驰更埃尘。搔爬不觉劳，垢结类组紃。虽复强栉沐，惮如负千钧。钩牵就平直，流汗益苦辛。当时结似拳，渐细傚梅榛。悬知又十载，几许及变银。万物有盛衰，吾何为喜嗔。借令但两鬓，岂害有冠巾。人言发既凋，乃稍异癡民。题诗且自贺，渐系老成人。",
    "author": "吕南公"
  },
  {
    "id": "a9dc69f8-7c01-44f8-9ec9-c94534d2bff7",
    "title": "宿熯塘村",
    "paragraphs": "尽日绕冈岭，孤征凌险巇。春风处处豪，游子行安之。过午或未饭，人烟信遐稀。暮投熯塘村，正见牛羊归。黯黯乱山腹，茅庐压笆篱。阳光向馀霞，畏虎先掩扉。系马就屋尾，解冠挂门眉。怡声问前程，乞火照寝衣。夜半雨忽恶，长雷撼坤维。奴仆亦睡觉，雨泻百箭驰。草草卷席避，倚墙愿晨鸡。故园岂无情，一梦不可期。我有三亩宅，比邻勇鉏犁。何曾问三旌，自足了四时。不肯卧寂寂，亦来走栖栖。幸无王事驱，或是奇鬼欺。咄咄复咄咄，生平笑狂癡。明朝遇清溪，莫洗脚上泥。",
    "author": "吕南公"
  },
  {
    "id": "b419ce8f-852b-4c9f-a8d5-aa3e4c1cfa19",
    "title": "西村",
    "paragraphs": "东村岂不佳，南村自清幽。北村亦可居，俗悍不易投。维此兑岭曲，陂陀遶川流。桑麻有青园，耕稼有绿畴。云峰十里外，足举旷望头。本无车马喧，岂有声利愁。伊我先君子，故家待增修。还当起楹簷，此志敢不求。开闢三处径，疏通四前沟。有轩列琴书，有室贮锄耰。压麴拟长醉，藏刍待肥牛。超然了馀生，不问万户侯。我策久已决，我身强悠悠。安能荷篠翁，不以意相收。",
    "author": "吕南公"
  },
  {
    "id": "192b2047-bcfa-4b80-8005-bc42cc3a437a",
    "title": "镜镊",
    "paragraphs": "镜镊亦何功，铿铿漫从事。助人饰形骸，初若逞意思。须毛何足简，尘垢何足薙。端为儿女怀，丰靓以言贵。余家在农亩，耘耔当传世。朝犁泥糊糊，暮耨草翳翳。风搔日暴炙，姿状难娬媚。百年寄讬身，颠倒皆顺利。颜红黑何害，发黑白亦是。谁能妄去取，屑屑论姿致。深村拟三迳，岁月治去计。带经以随牛，镜镊成相弃。",
    "author": "吕南公"
  },
  {
    "id": "8acb4981-c0b1-4b7b-bc6b-ad0ded05edda",
    "title": "秋色",
    "paragraphs": "秋色今又动，凄然悟衰残。筠床读书轩，一卧八九歎。少壮非所惜，尘劳苦间关。端为智虑倾，得此悄悄颜。筋骨众疾劫，肺肝百忧攒。还当节律迁，刺促惊痟酸。夜眠却明烛，晓脾拒坚餐。从文未终篇，腰脊益痹顽。太息造物宰，劳余岂其偏。宁分无穷悲，直窘有限年。想彼向荣木，萧森望云端。虽无瘿蠹亏，久竟归朽干。万化有尽极，一身何足安。方当委顺之，不必专愦烦。起坐仰星斗，环行绕簷栏。西风穿我怀，肃若临矛干。世故属无谓，悠悠谅何言。唯应就枕时，旷荡如山樊。",
    "author": "吕南公"
  },
  {
    "id": "86400ac8-1f22-4409-a684-a15f26564f4c",
    "title": "岁寒亭",
    "paragraphs": "北风搔长林，万叶各穷屈。爱此清秀干，高寒色如一。虽无化石验，自是后凋质。",
    "author": "吕南公"
  },
  {
    "id": "5d35cb3b-fa19-4793-b9ab-513d790bb9e7",
    "title": "送傅亨父",
    "paragraphs": "相公坐东府，简拔无留才。贤良得帅权，志与冯赵偕。以策屈羣力，勃如飞蚊来。河湟多新田，陇渭少惊埃。壮矣功利举，趣时各贤哉。谁言夫子喙，不在此日开。手把经纶书，想望黄金台。相期衢道亨，纸墨皆云雷。腊雪拍马睫，朔风穿仆怀。虽云行路难，足免壮士哀。去去合利见，少微近三台。得志亦遄归，我有贺酒杯。",
    "author": "吕南公"
  },
  {
    "id": "4314eb88-0898-4589-b21f-3dd568a561f2",
    "title": "和得茶杂韵",
    "paragraphs": "衰翁脾病怯饮茶，不但嗜酒成雄夸。夜长昼短读书苦，伫待鸡鸣愁日斜。秋蔬搜肠酒正恶，踏炉火慢煎双脚。偶然接得西安角，险欲冲尘送高阁。沉吟却忆陈公子，惯在京华看贡篚。蒙山顾渚建溪春，花乳清泠徧知味。今来下国深秋景，酒厚花稀心未醒。盱水中泠亦试烹，岂须奔走扬州井。",
    "author": "吕南公"
  },
  {
    "id": "77e14416-f6f7-4e72-8c41-f8e42a4e87f3",
    "title": "延陵行",
    "paragraphs": "莫爱倾城名，名高祸将作。莫嫁多才郎，才多情义薄。君不见季伦不保绿珠命，长卿终负文君讬。岂如延陵庑下赁舂人，无色无才贫且乐。",
    "author": "吕南公"
  },
  {
    "id": "b4c3c092-510d-4d6e-80f4-8ba8f55f7394",
    "title": "乌翩翩行",
    "paragraphs": "乌翩翩，鱼漉漉，陂湖漫漫浮穷肉。贫民疫死尸且坏，冢儿忍看熏墙屋。桐棺一寸无钱置，亦可躶埋难乞地。绳挛箦载肩负，暮夜间关来此弃。哀号数声泪淋沥，归掩柴荆邻寂寂。官家政令如文王，日月不为盆下光。",
    "author": "吕南公"
  },
  {
    "id": "720d8899-0302-4d48-beed-21ed52ec4e28",
    "title": "黄茅行",
    "paragraphs": "黄茅飒飒天垂雺，夜宿野亭行旅共。看看灯火问他乡，听说艰虞各悲痛。早年转货河东北，亦熟淄青涉梁宋。民生富裕利源宽，所至如家忘勒鞚。晚来凶札作饥馑，首尾七春荒播种。已知人物俱流亡，秖有室庐齐歇空。回旋却走向淮浙，并值纷纷歎饥冻。积尸狼籍臭相兼，无异烂鱼藏暑甕。去秋关陕谷将稔，践嚼忽惊黄鼠众。正忧飞挽负洮岷，敢论仓箱稀食用。昨闻王师又南伐，熊罴十万临诸洞。荆潭五岭皆宿兵，日费千金谁运送。闽州旁助早成乏，何况匹夫图窃弄。三川迢递未得归，悬想讵能馀赋贡。独称江国久丰足，游历如今愁更重。旱伤水剥疫疠频，何处商廛犹佚纵。囷京少食但萧屑，寇盗乘虚还扇动。一宵此地漫安身，万里故园难入梦。喓喓鸡唱侵枕脚，淡淡晓光穿屋缝。去矣东西勿复言，文臣方献昇平颂。",
    "author": "吕南公"
  },
  {
    "id": "bd6858eb-838d-47d3-809b-65e42dc3382d",
    "title": "迟晚行",
    "paragraphs": "少年踊跃希卿宰，迟晚徒思老江海。吾道淹衰发渐凋，壮图销铄田今买。文苑锋铓稍收戢，醉乡朋旧多携解。唯有愤世嫉邪心，自计终天不能改。",
    "author": "吕南公"
  },
  {
    "id": "dc46f50b-c4f1-4ef0-9a42-f568264cf164",
    "title": "呜呼行为闽寇屡动州郡无兵而作",
    "paragraphs": "君不见熙宁宰相经纶苦，不肯养兵累神武。多时州郡罢招军，欲责耕民为战伍。诏书一日下九天，守令宣布周乡田。十家嗟吁百家和，父子握手悲残年。干戈不与锄耰杂，此道几回轮历甲。未能井牧似三王，何用匆匆谋混合。舆情有幸闻旒扆，敛鼓收旗防怨谤。尔来下国稍自安，其奈兵防已颓毁。大城有兵不千百，小城更少几许力。一夫窃发数县惊，坐恐饥癯皆盗贼。承平久矣称繁富，儒生枉被高谈误。同声敷奏尽哀矜，引手施行皆耗蠹。居不得宁辑，财安能充裕。呜呼，争得略如开元姚宋之民人，万里东南开夜户。",
    "author": "吕南公"
  },
  {
    "id": "3615e6cb-5e5f-4e7b-b762-f527b4c033b1",
    "title": "别离  其一",
    "paragraphs": "东家卖儿价何卑，西家弃妇声更悲。得钱未足三日饱，既别岂有归来时。山如高城路如线，回首难言泪盈面。蝼蚁沟渠处处同，短长不复能相见。",
    "author": "吕南公"
  },
  {
    "id": "f24a3452-89ed-40b5-b81f-791989590164",
    "title": "别离  其二",
    "paragraphs": "死别离，未如生别苦。绸缪恩意无穷处，忽作乖违成陌路。非缘官诛与私劫，忍令弃置随童妾。夷齐不可人人学，争得腹空无悚慑。生别苦，此苦无尽期，百年泉下亦衔悲。娶归养儿畏不早，何知此日难相保。",
    "author": "吕南公"
  },
  {
    "id": "9ba7c940-248f-40b1-b8ce-8945a136f5f5",
    "title": "贫妇歎",
    "paragraphs": "昨日良人死穷独，粮空子幼身自哭。卖衣葬罢急谋嫁，富翁立待封居屋。夫妻寒贱恩亦深，缞麻终制非无心。饥肠雷鸣无可奈，礼法虽存何足頼。",
    "author": "吕南公"
  },
  {
    "id": "19895c2a-0d93-49f4-8774-116a1c6c259d",
    "title": "教学歎",
    "paragraphs": "卑卑穷生无令图，偶开浊眼窥字书。村田子弟念笔札，邀请禀访同师儒。远防鬭讼习诡讦，近就财利评侵渔。行身便事世所幸，先王教道徒迂疏。君不见官家设庠校，俊士罗冠裾。亦工细丽苟荣禄，谁复高远稽坟谟。本期教学敦风俗，今如附子充饥腹。",
    "author": "吕南公"
  },
  {
    "id": "d544a136-f2a7-4127-aca3-0cdc5e58182c",
    "title": "勿愿寿",
    "paragraphs": "勿愿寿，寿不利贫袛利富。君不见生平龌龊南邻翁，绮纨合杂歌鼓雄。子孙奢华百事便，死后祭葬如王公。西家老人晓稼穑，白发空多缺衣食。儿孱妻病盆甑干，静卧藜床冷无席。",
    "author": "吕南公"
  },
  {
    "id": "60b20ed3-e9ff-40d3-b02f-3cd1be9883d3",
    "title": "壮士胆歌",
    "paragraphs": "非灾非祥何所出，回天转地成慌惚。蓬莱金曜急食昴，矫矫霜虹横贯日。帝尊万乘勿致威，大兵如火无所施。擒龙扼虎无所尅，手引存亡才顷刻。事无今古用则灵，用时天下毛发惊。能将义勇发至诚，壮士之胆君勿轻。",
    "author": "吕南公"
  },
  {
    "id": "d22be1ad-b73e-4067-870a-2defa0516a3f",
    "title": "恩雠必报歌",
    "paragraphs": "苏相东归施不妄，栾公得位言何壮。恩雠必报真丈夫，不苟而已焉知馀。浮生百岁飘风速，胡为顾慕甘侵辱。道之至实先吾身，纷纷毁誉何足闻。",
    "author": "吕南公"
  },
  {
    "id": "8b1e162d-c31b-4f31-8641-b129ed4ce881",
    "title": "西风",
    "paragraphs": "西风一夜飕飕动，冷触病身增疾痛。卧听促织不成眠，起望明星还内讼。十年客路过秋色，五亩故园停岁种。学如观海祗自奇，文似屠龙竟谁用。情知至足在饱煖，何事低心随荐贡。桀溺从初岂有官，接舆却是能歌凤。今虽未借邯郸枕，昔曾屡歎南柯梦。哿矣归哉有近期，会将物我分轻重。",
    "author": "吕南公"
  },
  {
    "id": "f7c54be0-8342-4c4f-980e-fd7b444f5372",
    "title": "渴虎",
    "paragraphs": "九月十月霜漫漫，圹埌南野如羣边。东风已作冻未解，日月晓望皆璚田。冈陵焦枯涧壑竭，草木性命俱沈绵。彪家于时若为处，掩拥败叶方閒眠。阳辉中天穴户暖，起坐嘿毣喉方涎。虚肠未充多谮士，怒掌久敛悲盗泉。黄河泰山深且茂，恨不休止蕲安全。熬然宅此取饥渴，焉用武勇声名传。侧闻近便长松坞，十顷池塘停滀古。不胜积润在鳞虫，浩有馀波沾畎亩。尾摇伊昔讳凶槛，腹满愿今同鼹鼠。世间遇合无必然，平行静视皎日前。嗟来恳恻尚不就，避逐刺促渠为贤。主人若不开文籞，归卧幽林待天雨。",
    "author": "吕南公"
  },
  {
    "id": "c70ccf0e-4e71-4dda-b9c9-89fb8bf3d872",
    "title": "乞士歌",
    "paragraphs": "天下大辱无过乞，忍能饿死不终日。空瓢曲杖行复嗟，高楹厚壁他人家。风蓬蓬，雨臿臿，夜投野庙眠枯叶。世上艰难有此时，强颜岂是相师法。从来诟骂多言乞，僮客受之犹噎鬰。今日同行富者孙，末年祸福谁能必。",
    "author": "吕南公"
  },
  {
    "id": "7af362c1-081b-4db1-ba65-5464d4d5cfd4",
    "title": "关关春树鶑",
    "paragraphs": "关关春树鶑，晨哢不知久。似欣融和景，乐得飞鸣友。可怜天性喜朋类，肯念同羣杂誉咎。年年日暖风暄时，园林无处无芳菲。高翔俛啄足自适，焉用戚促勤追随。君不见花间柳下纷纭后，擘弹挥丸少年手。蒙笼枝上惊急来，不及吚嘤已分首。世间利害难预期，尠少德义多奸欺。雁奴伤损雉媒饱，侪辈岂不交倾危。古人恶热曾吹虀，莫近王丹墓畔啼。",
    "author": "吕南公"
  },
  {
    "id": "dabef1c3-35cf-441a-bdc9-b73c0bbb7a73",
    "title": "读文冢铭",
    "paragraphs": "长沙进士何襟灵，辞源浩瀚如翻倾。十五年间聚文藁，得三千纸封为茔。自怜意气颇足惜，题作文冢仍镵铭。富哉言章有如此，恨不尽见空传名。吾闻人文乃儒效，用之佐治王化成。五帝三王实推济，孔孟忧世存书经。真儒不作世已异，文士所说非所行。趋时治己两不振，奋笔多是图生荣。唐文旧录二万卷，于今大半归漂零。昌黎河东幸存显，自外寸片谁与称。故知辞藻贵遭遇，身后纸札皆劳形。当年不用更埋聚，伤嗟此似秦儒坑。",
    "author": "吕南公"
  },
  {
    "id": "c7c00a9b-962d-4ba8-8f8a-7fc99a18d800",
    "title": "石井大雨",
    "paragraphs": "云垂四山泼墨浓，风怒发屋茅遮空。征人不安纸盖下，猛雨迸射邮亭中。厩兵色动牵马出，惟恐摧压伤仪同。吾衣敝薄未免湿，今夜何处还张烘。",
    "author": "吕南公"
  },
  {
    "id": "cc6c22d4-d2e5-44ab-ac15-6bc0cd968284",
    "title": "古人",
    "paragraphs": "古人已往知无奈，犹被后人兴蠹纇。前亦人焉后亦人，患自口强心不逮。扬雄比孟必有辨，马卿慕蔺良足怪。未充志气徒好名，醇醪岂不因糟胾。",
    "author": "吕南公"
  },
  {
    "id": "06c4b5e9-9070-4a49-bd3b-8d57b69b6786",
    "title": "君益惠竹杖",
    "paragraphs": "衰来病众难推荡，日觉筋骸非壮长。百亩锄耘致苦辛，万端应接皆牵强。稀曾起处钟漏尽，多是归时星月朗。满腹经纶一意閒，垦田头绪重新讲。偶逢过客语文字，突兀破坏如梦想。太息诸书不救饥，几曾货利微能倣。故人怜我晚愁瘁，委曲相宽三复两。卒岁尝分蔽骭衣，方春又赠扶身杖。修飂一竹信瑰特，知自何山精产养。数节包絣鹤胫连，碎花黝纠彪皮爽。提携宛胜冰玉滑，顿卓便同金石响。野老生看每问名，耕儿熟见仍私奖。未谙黄钺端许制，久惯青藜饶俗状。灵寿杖坚负曳劳，朱藤饰伪功程枉。何如得此清峭干，本与雪霜争气象。旧谷遗根未陆沉，末年遇主成真赏。已将蜡屐作游伴，更共文簦为静党。测渡无忧石涧淹，助跳肯畏泥坑广。时修疆畎便指画，自牧鸡豚谁放荡。差可攓蓬讯髑髅，岂徒闢野披榛莽。倾危屡济功转积，安稳利征吾滥享。辄莫飞飞向葛陂，要当受侮敲原壤。古人五十徇乡礼，我为困穷聊早上。画戟彤弓且勿思，苍颜荷篠西村丈。",
    "author": "吕南公"
  },
  {
    "id": "b3b4753b-63c8-4dfc-91e5-4b36a29f6692",
    "title": "代木工言",
    "paragraphs": "愿君勿斲木工手，请斲财户眼与心。时平力赡侈不彻，有见必欲相摹临。试言贱工目所击，窃窃富室清溪浔。偶来公府证讻讼，适见栋宇雄深沉。归损多赀换堂室，唯恐壮丽微差参。逡巡子弟到京国，新值器服夸如今。买真购法不议价，持还逞诧争歌吟。一家矜尚一乡慕，自此籍籍师奢淫。当时溪西鄙朴老，颇出厉语聊讥侵。为言人生倚衣食，繁手未必加淳音。百年荣落岂易保，身后志业须胜任。华榱不可孕金谷，盛服几许忘釜鬵。不见声容赫赫家，晚来衰谢无遗簪。乃公营求嗣孙毁，弓剑往往同芒针。人情护近不庇远，厉语一出争诟擒。况我孱微食技业，得不骩靡依馀阴。区区小材盖如此，天下谁与制尺寻。安得高梯切阊阖，上叩帝膝敷诚忱。尽取人间富财户，免使僭偪难𣂏斟。工手何辜可毋斲，自然风定无惊林。",
    "author": "吕南公"
  },
  {
    "id": "780b356a-fae0-4908-939d-1b29315c57c6",
    "title": "奉和内翰太中腊雪出郊长句",
    "paragraphs": "冬风虽饕少霜霰，一雪偶严飘腊旦。初惊云物稍悽惨，更觉天威能变换。翰林太守方出郊，去指登高作荣观。崩腾逼眼忽无尽，皎洁映怀成极绚。从前温燠自迷舛，到此雱凉谁计算。下看平路尚稀微，远望诸峰先片段。虎头巖侧山腰半，羃䍥薄烟占午爨。传声宾从暂纡馀，命酌圣贤同款缓。飞花满席不须拂，小大入肠宁复乱。山阴安道今在否，更欲扁舟破弥漫。",
    "author": "吕南公"
  },
  {
    "id": "13ff928c-17cc-4d90-a314-50e2676b617c",
    "title": "立春雪冻有怀道先贤良展诵腊除见寄长篇辄反其韵为诗奉寄",
    "paragraphs": "先春一雪何易消，南山骤见青岧峣。馀寒忽作雨冰怪，似有阴沴相呼招。第堂晨兴乍出户，畏冷须鬓不敢撩。还归书边拥鑪坐，想像悠远情慅忉。念君幽怀绕嵩少，如镜对物皎莫逃。乘高北望三十六，只见衰朽连平皋。心随归雁身欲去，又写佳句传鸣嗸。缣图遥遥郡阁迥，高咏尽日行周遭。无人属和卷自满，蚊蚋讵可冠灵鼇。自来耕野寄病叟，珠玉偶许麻囊韬。空山寂历时一讽，爽爽不觉惊骨毛。当年只是说苏李，后此岂复论刘曹。嗟乎步武已误高，蹄涔不录沧海涛。东风浩荡官酎饶，不善酩酊亏二豪。",
    "author": "吕南公"
  },
  {
    "id": "a4b983fa-8c10-4a01-ba82-256abfe1b84b",
    "title": "和道先南城逢相工",
    "paragraphs": "古人往矣说可传，显以悟者其为贤。周侯树立囹圄饿，蔡泽饱足四十年。知之穷通信已妙，降此抵乞食与钱。贪谀末俗满吻涎，一中百否纷可怜。吾徒自断休问天，书册读尽头苍然。功名分比橐里弦，且饮美酒饲豚肩。",
    "author": "吕南公"
  },
  {
    "id": "7871712d-08a5-4de5-8c87-4eacde9d9c57",
    "title": "和次道村田歌",
    "paragraphs": "蚕蛾已撒明年卵，蚕妇乍閒嫌夜短。圃柘无端长宿根，潭芦不住抽新管。时哉乐矣犁锄伴，箬笠团团麻袴软。日出离家日入归，岂论步武如轮转。强丁屡歎牵车远，稚子或诃鸣犊缓。暴雨晴雨忽蓊然，相惊不觉耕皋晚。老翁踞坐抵掌谈，奖借专勤讥懒散。草众当争第一耘，塍高勿厌重新刬。中天节近香醅绽，篘面色如人面𧹞。里巷齐歌竞渡声，人人钱在鸡巢满。",
    "author": "吕南公"
  },
  {
    "id": "936786c1-c8d0-4e96-aa8c-3245d63bdf75",
    "title": "卖帚翁",
    "paragraphs": "霜日倒芒梢，筠劳束勒。断送山野村，参陪尘土役。价卑徒易售，用贵安可得。人间粪秽日以多，翁负帚秃当奈何。",
    "author": "吕南公"
  },
  {
    "id": "5269cc1f-3453-4230-8a42-b14a01ed2f50",
    "title": "老樵",
    "paragraphs": "何山老翁鬓垂雪，担负樵苏清晓发。城门在望来路长，樵重身羸如跛鼈。皮枯亦复汗淋沥，步强遥闻气呜咽。同行壮俊常后追，体倦心烦未容歇。街东少年殊傲岸，和袖高扉厉声唤。低眉索价退听言，移刻才蒙酬与半。纳樵收直不敢缓，病妇倚门待朝爨。",
    "author": "吕南公"
  },
  {
    "id": "acbd20ef-852d-46e9-9c26-56899e1ca2e9",
    "title": "山中即事寄上知县宣德",
    "paragraphs": "一钱重丘山，斗粟轻粪土。昔闻丰年乐，今识丰年苦。东家米粒白如银，西家稻束大于鼓。再三入市又负归，慇懃减价无售主。刀机纵在屠伯瘦，杯勺长閒垆妇去。了无蹊径近甘肥，只有呻吟厌寒暑。相传城邑尚牢落，村野萧然安足数。鄙夫自分为儒生，坎𡒄薄佑来蚕耕。言章自昔枉用力，债簿几许能除名。连旬暴露颜面黑，弥月菜茹肠肚青。原田常恐不遇岁，及此遇矣当何成。昨日邻翁谘种播，相与竹下团团坐。共嗟衰暮值艰难，未觉丰登胜饥饿。望天窅邈叵致诘，得令贤明聊尔贺。不驰干隶扰租输，更秉公心悯盐课。何乡巨恶不手敛，有处宿奸皆胆破。且勿恤失得，且毋论福祸。但愿令尹住三年，钱重物轻犹可过。",
    "author": "吕南公"
  },
  {
    "id": "a38031db-9bf0-4ac4-9b63-9813c38db76b",
    "title": "麻姑道中",
    "paragraphs": "山翁种树不差择，桃李无穷杂松柏。风吹阳和入芳根，万白千红映苍碧。猴藏鸟啄人恣窥，桃李实熟无完枝。由来未可论坚脆，松柏材成斧斤至。",
    "author": "吕南公"
  },
  {
    "id": "18334e7f-4530-43d9-a3e5-c721ef5a84ae",
    "title": "道先贤良寄示长篇辄此酬和略希一笑",
    "paragraphs": "闭门却埽未足高，遇酒辄醉岂其豪。穷山终岁拥书坐，涧谷曷日兴云涛。浮沉非工俗子恶，只与笔砚为朋曹。流年侵寻路婉娩，镜里已复惊苍毛。作为文章世不用，似对妇女论钤韬。欲陈肝胆自荐进，恐类众蚁观连鼇。尝闻声气有求应，此日寂寞谁相遭。当歌无和亦已矣，岂意或有怜悲嗸。陈侯嵩丘降灵士，传世事业师夔皋。有官未得断国论，昭代尚把浮名逃。陔兰芳香月桂老，静卧感古成忧忉。题诗远寄巧及我，稍比陈敌轻兵撩。庞涓疏软孙膑锐，胜负不待明占招。惟当释耒往共饮，不必皎洁分桀尧。",
    "author": "吕南公"
  },
  {
    "id": "f6db64d5-197c-4635-a957-c2ef3a507faa",
    "title": "夜闻",
    "paragraphs": "夜闻黥徒歎行苦，传檄驰符渺无数。霜晨雨夕常疾驱，鬼魅豺虎何山无。寝兴顺时岂不欲，简书可畏鞭刑毒。儒讥冗食知谓谁，我非浪费官家粟。",
    "author": "吕南公"
  },
  {
    "id": "1845271f-38ad-4b37-ace0-027db18e0e56",
    "title": "内翰太中以某伏谒郡斋特赐长句谨和拜酬",
    "paragraphs": "寒人气象寒于冰，闻有嘉运无由乘。阳和吹嘘品汇生，燕谷冻瘁漠未惊。年华四十盱畔城，惯处涸竭忘流盈。六张五角长合并，百虑一得嗟何曾。鸣悲自昔起不平，苦调往往抽毫成。穷衰到处难得朋，坐使见笑苍蝇声。心知俗誉不足荣，分死枯槁羞逢迎。由来极晦亦小明，不在壹鬰居蛮荆。翰林先生天下名，风裁如鑑初无情。偶然误许筳与楹，重言既出众懦兴。譬彼卧蛰因雷醒，恩文抚接曲尽诚。更剡荐牍辨玖琼，匹夫有获万口称。此世不复投清泠，正恐疏阔如樊英。",
    "author": "吕南公"
  },
  {
    "id": "4ba44505-7728-4127-b700-cba6b5908764",
    "title": "送何斋郎赴选",
    "paragraphs": "书堂四顾皆苍山，禽鱼树石烟云间。纸编屡绝笔屡，十载一瞬忘青纶。谁令忽忆南薰关，尽箠打马鸣镳镮。春风桃李纷妖嫺，辞家大笑涕不潸。由来磊落羞穷跧，下位亦足惠寡鳏。乘田委吏不敢閒，以日自爱维孔颜。当今俊杰登朝班，拔擢杞梓披榛菅。君能忼慨露豹斑，岂比嘿嘿贪食孱。果哉往矣步勿䟂，仕以行义贤可攀。仆姑百中初满弯，书堂静坐尻狂癫。",
    "author": "吕南公"
  },
  {
    "id": "8f36cdaf-218f-4ed3-9a16-9c7253b4868a",
    "title": "过界山馆",
    "paragraphs": "界山馆下平街路，行客无穷朝接暮。十年二十四回过，每觉人烟不如故。初寻此地谒高士，廛里讙愉忘迫遽。固嫌饿子辱闾阎，乃有善人尸管库。歌声酒气等閒满，鱼尾彘肩容易具。半无宾客味羣书，盈耳只闻论富庶。一来奔走绕淮汴，高士亦趋城市去。南蹄北辙不可留，虽有暂经难久住。前冬适自故园出，忽见疮痍变其处。岂能糠粃保黄台，乃忍沟渠叠童孺。官条既改驿亭破，儒者不存书屋蠹。萧然巷陌但荒埃，听说流亡不知数。昨朝又自剑池返，遭值故人车马驻。相看问讯十年间，涕泪沾襟如水注。当时饱腹今半殍，近岁朱颜多已腐。一杯虽举屡噫鸣，永夜不眠犹恟惧。哀哉天运不易识，安得各齐金石固。凌晨复过高士门，回首荆榛带霜露。",
    "author": "吕南公"
  },
  {
    "id": "40c62cab-222b-44df-bdc0-04f9ad45e70c",
    "title": "信眼",
    "paragraphs": "信眼成吟步，虚廊遶几回。见云侵月去，闻雨趁风来。羣动悄已息，烦襟相次开。慇懃谢凉气，少为挫蚊雷。",
    "author": "吕南公"
  },
  {
    "id": "7d85e12b-4bf8-40ec-a900-00ad1fcd9c30",
    "title": "急雨",
    "paragraphs": "急雨抛砂响，惊风伐鼓过。漏从孤馆永，愁入病身多。辗转思乡井，依稀梦薜萝。得他庄叟罪，忧焰日焚和。",
    "author": "吕南公"
  },
  {
    "id": "e33c74e5-c730-4f1d-bf18-af42649a751a",
    "title": "平云阁",
    "paragraphs": "高阁与云平，超如近玉京。未须论峻绝，聊用压峥嵘。看雨诸村白，乘风百里清。途人岂知此，拍额望丹楹。",
    "author": "吕南公"
  },
  {
    "id": "c5e24260-5b34-44b1-8b54-359dfde3897a",
    "title": "寄微之",
    "paragraphs": "末俗矜乡举，先生尚滞淹。门人能颂述，羣小或憎嫌。旧学时方用，新书日以添。阴霾虽拍拍，会解见圆蟾。",
    "author": "吕南公"
  },
  {
    "id": "2dad4347-09d5-4283-8c96-e7eca9d60924",
    "title": "和酬道先雪中见寄",
    "paragraphs": "空馆雪霏霏，孤怀不可为。绨袍正蓝缕，布褐强参随。想望垆间酒，支持席上诗。念君将远适，宛转万重思。",
    "author": "吕南公"
  },
  {
    "id": "16e875d5-dd17-4720-b332-d059914242bc",
    "title": "岁宴  其一",
    "paragraphs": "岁宴仍迁徙，萧然背客堂。听鸡吹宿火，骑马踏晨霜。世味宁皆恶，吾生有底忙。奴僮亦相笑，归计只他乡。",
    "author": "吕南公"
  },
  {
    "id": "c697f9e5-d995-4915-84b3-5ec34047a452",
    "title": "岁宴  其二",
    "paragraphs": "岁宴知何事，低徊恋醉乡。衰残三十老，岑寂五更长。识字初无益，医愁未有方。一杯寅卯举，天下又兼忘。",
    "author": "吕南公"
  },
  {
    "id": "42e4faa4-9583-43ad-a1c1-86a32aee0e1b",
    "title": "小港书事三首  其一",
    "paragraphs": "破屋照山坰，山民问笔耕。日无宾接戏，夜厌鼠横行。被服烟埃色，呻吟老病身。不知齐鲁士，甘此欲何成。",
    "author": "吕南公"
  },
  {
    "id": "439093eb-a397-4529-a967-eee45911df1d",
    "title": "小港书事三首  其二",
    "paragraphs": "沟涧横三面，冈峦匝四隅。满门牛宿留，刺耳鸟喧呼。造请难通谒，经过易失途。锄犁有馀暇，歌鼓宴官奴。",
    "author": "吕南公"
  },
  {
    "id": "106629bd-9d54-4a0d-aa89-2f7c0f258f9c",
    "title": "小港书事三首  其三",
    "paragraphs": "梦想惊冠盖，糟糠继祖孙。多财新得友，善讼旧成婚。策士吞并说，门风楚挞痕。饮酣尤壮浪，潜听亦消魂。",
    "author": "吕南公"
  },
  {
    "id": "55529f5b-97d3-4d10-850b-a8977a082be4",
    "title": "向火",
    "paragraphs": "八月淮南地，轻寒已中人。病夫嫌冷褐，敲火乞乌薪。体畅宁须酒，神和不让春。养生聊自适，何必问时辰。",
    "author": "吕南公"
  },
  {
    "id": "3820aec3-6990-4d16-a938-2f0364091b58",
    "title": "送及之丞公",
    "paragraphs": "先朝贤御史，风彩九州钦。嗣子传家法，孤芳映士林。忠良常在我，便佞不关心。得庆宜蒙福，时清岂陆沉。",
    "author": "吕南公"
  },
  {
    "id": "1225c4aa-bb61-46d6-9727-6f6af2b74e29",
    "title": "金秀才归",
    "paragraphs": "书来动乡思，归兴偶幡然。故国轻一别，䌽衣閒八年。星霜亲鬓上，文字客灯前。此意终难诘，西风满耳蝉。",
    "author": "吕南公"
  },
  {
    "id": "c2889c08-c342-45cf-91d9-39e58d126e81",
    "title": "日日",
    "paragraphs": "日日听铙鼓，坊衢送死频。岂能悲此事，争愿作归人。邑屋儿孙众，山坟草树新。去来应迭代，渠独泪沾巾。",
    "author": "吕南公"
  },
  {
    "id": "784d9162-c6e5-41da-9887-3b96d0541aa1",
    "title": "渊老",
    "paragraphs": "渊老真高简，能逃世外禅。青山如故友，白发任流年。邛竹五六节，梵文三四编。无人知此味，冷坐小窗前。",
    "author": "吕南公"
  },
  {
    "id": "a5b07b46-4219-45c5-8c14-d3172f08923b",
    "title": "邻老  其一",
    "paragraphs": "邻老今亡矣，谁犹辨短长。隙驹沈迅影，石火掩孤光。错寞悲新事，凄迷想旧狂。朔风原上草，归梦见松霜。",
    "author": "吕南公"
  },
  {
    "id": "fd1b49e2-1afd-4337-b0ca-39c60afe39e6",
    "title": "邻老  其二",
    "paragraphs": "气槩平生事，耝耰滞故林。得无尊道性，长有贵儒心。躁暴村田酒，粗疏欵乃吟。暮年乖此约，谁使永差参。",
    "author": "吕南公"
  },
  {
    "id": "9c1e4703-622a-4019-a922-c3aca9d770c2",
    "title": "送人游边二首  其一",
    "paragraphs": "六月洮河上，惊飚雹似拳。游人方仗策，元帅已开边。京观酋豪肉，军储府藏钱。参谋如有取，常武在周篇。",
    "author": "吕南公"
  },
  {
    "id": "02def341-ebff-450e-a20f-2b73f754349f",
    "title": "送人游边二首  其二",
    "paragraphs": "我爱王忠嗣，兵威万里横。只知精士马，不忍幸功名。四印无矜色，三边有肃声。未知谁愿此，徒用送君行。",
    "author": "吕南公"
  },
  {
    "id": "4d806e64-1782-49fd-b85b-f27b8861bf5e",
    "title": "病起  其一",
    "paragraphs": "病起兴萧萧，馀魂次第招。悽酸攻意气，衰朽入风标。纳带惊腰缓，移梳恨发凋。何心希此世，只合顺无聊。",
    "author": "吕南公"
  },
  {
    "id": "5a044f7d-f6b9-4ac5-a8d8-b2bf233920f3",
    "title": "病起  其二",
    "paragraphs": "病起南荣下，初寒仰日温。坐顽知力困，视慢觉神昏。避俗无长策，沉思到故园。人生乃如此，微处共谁言。",
    "author": "吕南公"
  },
  {
    "id": "be5db48a-ddf6-4203-9d96-9cd03203e379",
    "title": "衰病",
    "paragraphs": "衰病相侵卑，劳生得意迟。两腓初瘦后，左耳半聋时。已取世上苦，强将天下知。只宜收散质，偷惰学支离。",
    "author": "吕南公"
  },
  {
    "id": "292f8253-c37f-4fc8-bda6-bf0509eedc43",
    "title": "赠白",
    "paragraphs": "成童即学佛，五十始披缁。去发有先后，悟空无速迟。游云经过雨，淙瀑到清漪。此意分明否，人间不可思。",
    "author": "吕南公"
  },
  {
    "id": "e0d1f796-ef0c-4ed1-94f3-0790c4221662",
    "title": "留题罗汉院愚轩",
    "paragraphs": "纷纷伪饰日，愚者乃贤欤。好丑知谁论，文章亦漫书。蚁来方弃智，匠去莫寻樗。秪有閒风月，经过未忍疏。",
    "author": "吕南公"
  },
  {
    "id": "95a9fefe-3f09-4f86-9ba1-f2e791c5b508",
    "title": "奉和内翰太中残春口占二首  其一",
    "paragraphs": "久次萧条郡，高情奈乐何。鶑花三月促，风雨一春多。野寺携筇到，幽溪饮禊过。四郊田水暖，驻节问新禾。",
    "author": "吕南公"
  },
  {
    "id": "23654130-d0d9-4d02-8439-3ecb400fe4b7",
    "title": "奉和内翰太中残春口占二首  其二",
    "paragraphs": "绿阴槐柳院，白日静寥寥。有句方高咏，无宾可屡邀。独眠闻漏转，纵步看丝飘。结束东州计，诗编问酒瓢。",
    "author": "吕南公"
  },
  {
    "id": "b63f21ec-4381-4a21-a947-d74203aac34d",
    "title": "晓作",
    "paragraphs": "雨恶天光淡，风高晚气清。四簷喧急溜，一枕厌寒声。世虑漫沉想，此心还不平。搔捞下书榻，坐对纸窗明。",
    "author": "吕南公"
  },
  {
    "id": "69dc376f-8875-4e8f-b83f-1227a0fd040c",
    "title": "同俊和赋禅悦长老此君轩",
    "paragraphs": "祇园无俗物，轩为此君开。但未为龙去，何妨引凤来。法中常住境，天下后凋材。岂复如迁客，慇懃到处栽。",
    "author": "吕南公"
  },
  {
    "id": "6e2c7c93-ff50-437a-b401-1161e0513a90",
    "title": "笋蕨",
    "paragraphs": "笋蕨吾山味，风埃旅馆心。杯盘感时节，魂梦解参寻。烂漫销青紫，横斜破玉金。平生疏淡意，饱足望家林。",
    "author": "吕南公"
  },
  {
    "id": "bf255a1d-55ea-4f24-bf02-74096abb09e9",
    "title": "赠亨父次温伯韵",
    "paragraphs": "老未上青云，谁论德行纯。有名传郡国，无食给冬春。惯见官征债，多应鬼笑贫。岂能逃俗口，坐作解嘲人。",
    "author": "吕南公"
  },
  {
    "id": "af35eeb9-aff5-4ae7-99e8-56f91f167fda",
    "title": "卧疾",
    "paragraphs": "卧疾动淹旬，搔爬满爪尘。已能忘饭食，聊复畏冠巾。风雨惊新岁，鶑花待早春。便无游览分，樽酒幸相亲。",
    "author": "吕南公"
  },
  {
    "id": "8a88ba95-43f0-4ce8-b9f3-25cb19f8bfb3",
    "title": "足疾",
    "paragraphs": "足疾在中年，萧衰只自怜。徐行如敬长，顽坐似逃禅。欲适求新履，相忘任故鞯。思山徒有兴，登顿岂能前。",
    "author": "吕南公"
  },
  {
    "id": "d5ddd226-448f-44b0-adb4-8daba1887081",
    "title": "亨父录示山斋即事五篇索和遂次其韵  其一",
    "paragraphs": "斋阁得山栖，萧然万虑遗。此心终异俗，吾道更同谁。好意凭琴写，衰颜取镜窥。穷通殊未定，幽独欲何之。",
    "author": "吕南公"
  },
  {
    "id": "e9a31b34-42c0-4f1c-a1a6-7a47de01787f",
    "title": "亨父录示山斋即事五篇索和遂次其韵  其二",
    "paragraphs": "有红杯面酒，无白鬓间毛。合世心虽淡，论文气转豪。迂疏怜野叟，萧散敌儿曹。免被南华笑，忧时两目蒿。",
    "author": "吕南公"
  },
  {
    "id": "2bd923c4-9109-4455-8dd1-2eecca6d8fa5",
    "title": "亨父录示山斋即事五篇索和遂次其韵  其三",
    "paragraphs": "荣利机关拙，云泉兴味多。岂同愚士窘，自合圣人和。敛敛青毡旧，酣酣白石歌。故应消息有，贫独奈余何。",
    "author": "吕南公"
  },
  {
    "id": "91f24150-c8fd-40c0-8ee7-4f46bf57ae7d",
    "title": "亨父录示山斋即事五篇索和遂次其韵  其四",
    "paragraphs": "啸傲村田景，巾裾得所从。壮图因酒动，睡思向书浓。坐见云归岫，吟闻雨溅篷。但无诗准备，何以谢情悰。",
    "author": "吕南公"
  },
  {
    "id": "2d3cde00-ba99-4b88-9425-405dcababb26",
    "title": "亨父录示山斋即事五篇索和遂次其韵  其五",
    "paragraphs": "榻为庸儿挂，轩因好月开。清风知晓暮，往事付尘埃。喜燕长褰幕，嫌蛙屡洒灰。山中乐如此，肠莫等閒回。",
    "author": "吕南公"
  },
  {
    "id": "234deac5-d8e8-40de-8992-340dcf878a39",
    "title": "呈知府内翰即次原韵  其一",
    "paragraphs": "山人何事忽伸眉，新得陈王七步诗。题是船斋高咏后，开当寒谷带经时。仁风坐使羣心动，健笔潜将暖律移。砚席久荒青案乏，报酬非称更惭迟。",
    "author": "吕南公"
  },
  {
    "id": "3709d946-f4c7-41a1-9fd6-7a67c24be61e",
    "title": "呈知府内翰即次原韵  其二",
    "paragraphs": "忧来无处寄深思，也拟春秋也作诗。空役肺肠添故纸，有何勳烈补明时。身唯蓬荜行将老，志似嵩丘永不移。谁使翰林东道主，肯敷馀论悯衰迟。",
    "author": "吕南公"
  },
  {
    "id": "29f56925-8da2-4783-a01a-2243ed57e76c",
    "title": "重游松溪偶题八句示升卿",
    "paragraphs": "七年前已到松溪，不虑重经有此时。寒苦惯为穷进士，清高长羨病禅师。云山契分输今日，香火因缘歎夙期。庭栢森森秋实在，向来尘想误多疑。",
    "author": "吕南公"
  },
  {
    "id": "20b96926-6a6e-423a-821a-00b5b4ff83c1",
    "title": "梦寐",
    "paragraphs": "偶入重城坐客堂，年年风味只荒凉。春花秋月各无味，晚鼓晓钟俱断肠。别恨不堪诗控引，高情犹頼酒分张。著书耕钓平生事，梦寐西村五亩桑。",
    "author": "吕南公"
  },
  {
    "id": "3ad8b036-38ed-464c-b7bb-6558da6d1186",
    "title": "送傅济道之漳浦尉",
    "paragraphs": "河梁东度送征鞭，屈指闽荒路二千。难向解携无一语，再思重见尚三年。高堂上寿今谁及，白屋青衫合自怜。努力官箴莫轻堕，清时无善不登延。",
    "author": "吕南公"
  },
  {
    "id": "15ff9894-a523-4838-a868-70db43425391",
    "title": "送刘贤甫之馀干尉",
    "paragraphs": "太学诸生初入官，绿衣新尉古馀干。科场得志已容易，下邑徒劳不足难。萑泽察奸行缭绕，缿厅参论坐盘桓。羽仪更养文章去，他日云天见孔鸾。",
    "author": "吕南公"
  },
  {
    "id": "0ae3dc1a-d626-48a4-af73-0ba7e62bcd6c",
    "title": "出蔡州",
    "paragraphs": "奉天桥下水汤汤，桥上征人破晓光。秋色稍能禁暑气，客愁终欲害离肠。遭逢未入千年会，穷苦犹为此日忙。笑杀壶公祠畔路，又随尘土过仙乡。",
    "author": "吕南公"
  },
  {
    "id": "110416f5-04d2-4549-8643-4d79fb871d8e",
    "title": "奉酬纯父浚都病起见寄",
    "paragraphs": "建康学士注鱼虫，枹罕兵官策守攻。此日精勤徒有得，异时荣盛各成空。吾能委曲谋田上，君乃呻吟厌旅中。故国他乡俱未快，劳生何事不齐同。",
    "author": "吕南公"
  },
  {
    "id": "8a16a7a2-e458-4683-b4b9-fc8d13be2b8b",
    "title": "奉别道先",
    "paragraphs": "邂逅过从两载强，诗书存问满藜床。光荣得路谁非友，道义心知独不忘。圣代君才多勉勉，中年吾发已苍苍。牙弦自此聊停缓，万里穷山隔帝乡。",
    "author": "吕南公"
  },
  {
    "id": "413a7281-1523-4d43-a340-42c91ec3be46",
    "title": "桐城与曾唐杰话别",
    "paragraphs": "事物无穷世路长，人生聚散亦堪伤。寒暄旦暮年年急，尘土风波处处忙。我马欲冲梁苑雪，君帆先犯楚天霜。交情若是存悠久，定有音书入帝乡。",
    "author": "吕南公"
  },
  {
    "id": "bba4e1b5-e8d1-46f5-8753-f7f93729bd3c",
    "title": "宿青绥铺",
    "paragraphs": "两槛中间风脚横，解衣铺簟近南荣。曦光欲堕已睡熟，斗柄转斜才梦惊。方恨此时无月色，未知何处有蚊声。尘埃恶热明朝路，会为今宵动旅情。",
    "author": "吕南公"
  },
  {
    "id": "a1df9d40-6a37-4ba0-8c47-5346cb347798",
    "title": "过洪州",
    "paragraphs": "未定荣华与退休，三年四度过洪州。红尘白日知何得，西去东归不自由。一带好山谁旧隠，百端閒事我新忧。可能石马亭边路，见客区区到白头。",
    "author": "吕南公"
  },
  {
    "id": "ba853cc3-8477-42ca-80c1-87e5e3762360",
    "title": "道先游仙都至李尊师故居见余早岁题赠拙句存于屋壁辄寄四韵重相歎赏谨有赓酬",
    "paragraphs": "仙李枝条万国分，陇西旧望道家孙。曾经二十载还往，忽过七千馀晓昏。人落九泉无可奈，诗存古壁更休论。困穷辞气君偏爱，太息南征返北辕。",
    "author": "吕南公"
  },
  {
    "id": "6cdf4fc2-8b9c-452a-b073-6ba904e408a6",
    "title": "十月二十日过陈二表民追讲昔年同学事迹慨然赠之以诗",
    "paragraphs": "西斋共学昔辛勤，一别侵寻十四春。此日科场还似梦，旧时书屋已成尘。文章不鬭钱财福，贫病长依寂寞滨。相值酒边当取醉，大家忘却困穷身。",
    "author": "吕南公"
  },
  {
    "id": "2541122e-76e4-4921-bfc8-7c049ccfcdd7",
    "title": "百年",
    "paragraphs": "百年长短有愁兼，世味如今岂足沾。客路无聊贫苒苒，春风相值病厌厌。辞章漫与前贤并，气调终遭俗士嫌。安得一廛閒散去，耕桑吟醉似陶潜。",
    "author": "吕南公"
  },
  {
    "id": "a3a3658c-0d2c-442e-9ecd-1821d35d9a26",
    "title": "晓陪内翰步至北园",
    "paragraphs": "晓风吹雨北园开，追逐双旌踏翠苔。芍药一栏霞上锦，嫩荷千片玉流杯。多年架阁游春兴，此日关防感物才。花不能言草成恨，故应知我偶然来。",
    "author": "吕南公"
  },
  {
    "id": "59db862a-5932-48b6-abf9-f59d1683b22c",
    "title": "次韵显翁幽居即事",
    "paragraphs": "文高只合论钱神，屈膝须防望贵尘。轩冕未来应有命，丘园随分亦安身。山樵水钓心常逸，夜坐朝耕乐更均。嗟我久怀农圃计，何时操耒即相亲。",
    "author": "吕南公"
  },
  {
    "id": "03f5be9e-6769-40f9-84ad-90ec16057094",
    "title": "送唐杰重过金陵",
    "paragraphs": "金陵春水解归舟，重到金陵恰仲秋。世路已衔奔走恨，风光更引别离愁。支持事变何由办，歎息安閒不易求。只有北山长好在，为余频上冶城头。",
    "author": "吕南公"
  },
  {
    "id": "59d1ea5c-9f2f-4b07-9070-135e1eca8c19",
    "title": "寄赠张县丞",
    "paragraphs": "二年来往南丰路，饱听乡民说县丞。刚果已如秋汉鹗，洁清仍似玉壶水。室无奸吏纵横入，门有书生旦暮登。何事廉车帷幕厚，不将高位待贤能。",
    "author": "吕南公"
  },
  {
    "id": "5479997f-eb34-49a5-b1ae-d15630e2f354",
    "title": "熙宁五年归至旧山伤己感时作诗奉呈升卿黄丈  其一",
    "paragraphs": "几年奔走背农桑，半世归来只感伤。蛇足画成曾失酒，古书看遍却亡羊。一廛席屦何从受，三径园庐已就荒。犹頼比邻贤父老，许同飞鸒贼馀粮。",
    "author": "吕南公"
  },
  {
    "id": "9c7c89cb-0bd5-4f92-b359-37a5f823ce5f",
    "title": "熙宁五年归至旧山伤己感时作诗奉呈升卿黄丈  其二",
    "paragraphs": "彬树湖前流水远，石城街左乱山苍。滩深潭浅无由问，竹秀松枯不可常。物理自应随变动，道心聊欲寄存亡。唯君坐占忘言境，珍重诗编与酒觞。",
    "author": "吕南公"
  },
  {
    "id": "b86fb4d5-bb9f-491f-93df-1dc79b9e6ee7",
    "title": "再和呈二首  其一",
    "paragraphs": "五亩之园未种桑，自怜疏懒致财伤。稻粱只是同鸡鹜，皮鞟徒劳胜犬羊。敢羨苏秦终富贵，正忧郗鉴遇饥荒。遭承若值开元日，何卹东南万里粮。",
    "author": "吕南公"
  },
  {
    "id": "3d53dca4-9d7e-4440-900a-20afc0cb5e6f",
    "title": "再和呈二首  其二",
    "paragraphs": "茂林修竹旧时乡，争得安閒两鬓苍。长忆樵渔有山涧，岂论勳业到旂常。儿童好在今初见，故旧寻来半已亡。此意不堪频念虑，便倾襟抱付深觞。",
    "author": "吕南公"
  },
  {
    "id": "a418c7c5-715e-4193-84fe-c789c0844f37",
    "title": "再用前韵奉赠升卿三十一丈  其一",
    "paragraphs": "百年此地有维桑，后庆唯公免物伤。早岁懿文如鸑鷟，一生纯德似羔羊。人推奥学追三箧，自许宽巾贮八荒。冷笑村田诸父老，满胸茅塞只赀粮。",
    "author": "吕南公"
  },
  {
    "id": "23cd63a4-38ec-4e6b-aff3-a94675a37ee3",
    "title": "再用前韵奉赠升卿三十一丈  其二",
    "paragraphs": "好德年高富且康，就中多福荷穹苍。吟哦有得能千首，议论无穷只五常。此日乡闾获矜式，异时风化免销亡。嗟余欲买西邻住，岁为先生祝寿觞。",
    "author": "吕南公"
  },
  {
    "id": "d28023bc-e78c-4eb2-ab92-8c3fd214db89",
    "title": "金陵递中示到亨父老丈去年秋初见寄诗书捧咏无穷之意不胜私感因成四韵奉呈",
    "paragraphs": "邮籤初发去年书，叹息贫穷未破除。乞食君方如槛虎，贼粮我亦似卑居。有求自恨伤生酷，多难谁能虑事疏。同病相忧古来语，此情今日好欷歔。",
    "author": "吕南公"
  },
  {
    "id": "24b1c18a-c50d-4125-8b97-32ea33a86e73",
    "title": "九月一日口号奉呈显翁文叔",
    "paragraphs": "九秋未尽六秋穷，露冷风高爽气雄。无事日成多事过，故乡身与异乡同。心随酒盏归愁外，眼对时花到梦中。鸿雁已南吾渐北，自怜安稳愧庞公。",
    "author": "吕南公"
  },
  {
    "id": "14ce1707-d551-476b-894d-3351f36cd120",
    "title": "次韵酬朱推官",
    "paragraphs": "上国辉光不许观，故园岑寂且閒眠。无心自可齐穷达，有口皆能论圣贤。百本柔桑绕茅屋，一陂清水灌沙田。馀生饱暖聊依此，岂有高风远市廛。",
    "author": "吕南公"
  },
  {
    "id": "8e2edaea-9815-44a1-bd59-06b5fdc06a6f",
    "title": "寄酒伴唐彦君益",
    "paragraphs": "门外水渠鸣漉漉，屋头桐叶落翩翩。向来苦旱难寻井，及此愁霖易怨天。数盏旧藏真糯液，一盘初烂壮牛肩。故人忙迫城隍远，独息书床又醉眠。",
    "author": "吕南公"
  },
  {
    "id": "4a225479-fb35-4455-b729-c3db2b826341",
    "title": "得乡信",
    "paragraphs": "乡信迢迢出旧山，琴心先落断弦间。数行文字传新事，几段悲欢破客颜。闻喜竹林经雪好，想怜溪水逐年閒。征衫有泪归无计，一夜穷魂趁梦还。",
    "author": "吕南公"
  },
  {
    "id": "44b38a8d-7990-4b37-a8bf-7fb063c757dc",
    "title": "过聂彦伦故宅",
    "paragraphs": "彦伦门外旧城墙，雉堞崩销草木荒。人物已成尘土去，风烟犹与岁时长。绿衫科第何曾贵，白发诗书不可常。平昔往还吾亦预，经过此日倍凄凉。",
    "author": "吕南公"
  },
  {
    "id": "adbc90f1-6448-4183-a79f-6076dc901d49",
    "title": "范十七司理见问岁除鳅蔬夜饮之约新春愆爽以八句答之",
    "paragraphs": "田泥涣烂鳅怀子，圃垄肥腴菜长心。僧镬纵然忘忌讳，书刀何忍屡残淫。村渔不逊财难动，澍雨无端草易深。拘束学官懒复懒，坐愁佳约未能寻。",
    "author": "吕南公"
  },
  {
    "id": "8cf541f0-a5bd-4bd7-9abd-2265399116a8",
    "title": "出都",
    "paragraphs": "霜风吹背出皇都，大笑回头谢酒垆。楚国但闻悲弃璞，鲁门那复辨真儒。百年风槩文终在，一世光荣意已无。乞得耕桑了疏野，太平何害有潜夫。",
    "author": "吕南公"
  },
  {
    "id": "71e872d5-c9df-403a-9ea2-77a0573bc87a",
    "title": "稚女",
    "paragraphs": "衣无罗绮且贫清，口有诗书亦性灵。论客须多如反寇，笑爷帽破似穷伶。园中果熟心先动，案上杯传眼更青。钗拟荆枝裙拟布，暮年吾活正凋零。",
    "author": "吕南公"
  },
  {
    "id": "61f31256-ee6e-4bf3-933f-61e38db37a3f",
    "title": "寄李居士",
    "paragraphs": "三月山城歎旅穷，冷看豪士振浇风。送花盘上春情重，卖酒垆前醉魄雄。钟鼓聒眠崇佛庙，绮罗争路拜神宫。此怀若向林泉说，又落仙翁大笑中。",
    "author": "吕南公"
  },
  {
    "id": "201e2c25-bec3-42d1-bfa6-4148dda80336",
    "title": "奉答顾言见寄新句二首  其一",
    "paragraphs": "早年辛苦待飞翻，翅折无因达九关。更使襟灵憎市井，足知缘分在云山。谁怜古学长无用，自幸馀生且就閒。多谢鹿鸣筵上友，解传诗句慰衰颜。",
    "author": "吕南公"
  },
  {
    "id": "b18b053c-998d-47ff-b20d-7fb6a1988d9b",
    "title": "奉答顾言见寄新句二首  其二",
    "paragraphs": "羨君肝胆壮难攀，不厌长安出入关。探穴定期收虎子，采薇宁暇顾西山。盱衡自庆千年运，冷笑人求一日閒。乃肯题诗寄空谷，的于游旧有温颜。",
    "author": "吕南公"
  },
  {
    "id": "6f6700b4-d011-4dd3-9973-89389d22b168",
    "title": "和酬道先贤良见寄新句",
    "paragraphs": "中林独往寡襟期，祗与耕桑治町畦。迟晚识君真幸会，生平于世似分携。未能捧履师黄石，且欲同歌效紫溪。郡阁郊园遥百里，未妨怀寄屡封题。",
    "author": "吕南公"
  },
  {
    "id": "c15f7250-4bd1-454b-b768-800ec47bd932",
    "title": "池口阻风奉寄唐杰",
    "paragraphs": "贵池亭下浪如山，触拨愁根阻檝间。眼为故人成北望，梦知乡路数东还。此生太半沦忧患，万事何时脱险艰。不敢临流更窥影，便疑秋鬓已斑斑。",
    "author": "吕南公"
  },
  {
    "id": "4fdfd227-f37f-441a-b828-98abc421d3ef",
    "title": "子发移令上高",
    "paragraphs": "两州三载屈参卿，百里初来福困甿。无处不思逃浊暗，此邦何幸得贤明。后生智足科防密，凶岁财伤性命轻。能为爱人忘富贵，岂徒循吏有佳声。",
    "author": "吕南公"
  },
  {
    "id": "60642da1-c653-4067-8230-5ab634a407e3",
    "title": "有怀溪斋奉寄微之",
    "paragraphs": "溪光清媚四山稠，十五年前记薄游。茆屋读书风满座，野桥寻酒月当头。身名不分轻如梦，甲历谁令过若流。此地主人相问否，一廛今带百端忧。",
    "author": "吕南公"
  },
  {
    "id": "5f438dcf-7ff0-4d15-a47f-f9f1620e1c78",
    "title": "题陶集",
    "paragraphs": "未读陶诗已爱閒，自从能读转思山。烟霞合定徘徊分，尘土刚侵勉强颜。伊昔有人安白屋，祗今何事慕青纶。披簑戴笠终当去，更在规谋俛仰间。",
    "author": "吕南公"
  },
  {
    "id": "4d5ab76b-2561-45fc-8ec0-78fc31e204b7",
    "title": "豫章城",
    "paragraphs": "西山东下古池隍，增饰依稀问晚唐。平世但严民筦钥，乱时曾是贼金汤。春归旧堞多芳草，鸟聚荒陴正夕阳。也欲登临赋风物，自怜才笔厌忧伤。",
    "author": "吕南公"
  },
  {
    "id": "cc10cdf3-85e6-49db-bd28-5543673f1126",
    "title": "晓过城隍街马上看木芙蓉",
    "paragraphs": "秋来风味苦阑珊，偶为繁红略据鞍。何处更期征雁过，祗今聊作故人看。三冬已至休争气，九月将残未觉寒。自有荣华趁时节，免将憔悴惜幽兰。",
    "author": "吕南公"
  },
  {
    "id": "9410b7cd-7c05-4f99-9ee6-39373e72a4f1",
    "title": "八月十四夜小雨",
    "paragraphs": "小雨遮空意未回，轻风迎夜势初来。青楼月好人何在，锦帐灯寒扇自开。四七功名真土芥，一千期运亦烟埃。会须放纵云雷手，不到人间有剩才。",
    "author": "吕南公"
  },
  {
    "id": "12fa0e05-3e92-40d2-adf9-84ab500f8e1d",
    "title": "高赋亭二首  其一",
    "paragraphs": "耳外蜩螗响切才，眼前冈麓秀环回。曦光堕地收风尽，云脚遮山送雨来。长恐易成多事恨，可怜难见绝尘才。何由上得崑崙顶，试使烦襟磊落开。",
    "author": "吕南公"
  },
  {
    "id": "2b3c8b0b-0809-45e1-bb52-4252a87af9ec",
    "title": "高赋亭二首  其二",
    "paragraphs": "事变纷纷不可防，祇应人世恶忧伤。高情易与时风背，远虑空为智士忙。感古有怀成戚戚，就书图活得遑遑。贫穷到处乖悰况，不但他乡异故乡。",
    "author": "吕南公"
  },
  {
    "id": "37b4a8a1-3abc-49ed-831b-65eac887aac3",
    "title": "将归南城留别高赋亭二首  其一",
    "paragraphs": "一上高亭一惨然，飘流无状见风烟。林泉本是侬家分，衣食刚为此世牵。流水岭云能自得，樵歌谷响远相连。来时祇恐禽鱼笑，掩敛南华第一篇。",
    "author": "吕南公"
  },
  {
    "id": "461e8651-8212-4935-b273-cb6525707d41",
    "title": "将归南城留别高赋亭二首  其二",
    "paragraphs": "寄食官斋过一期，登临容易此阶梯。四时光景非无乐，千里忧伤却自迷。旷望可能舒感慨，幽吟长是写酸嘶。从今风物多清暇，免被书生掩泪题。",
    "author": "吕南公"
  },
  {
    "id": "f29e3f25-22ea-4209-833b-eeafaaf8bc32",
    "title": "清明日再题高赋亭",
    "paragraphs": "二年来作旅行人，节物相逢但感情。彭蠡湖边看竞渡，摐阳山畔过清明。游神杳默皆愁意，倾耳寻常得恨声。若有桑麻三亩地，肯将高迹学蓬萍。",
    "author": "吕南公"
  },
  {
    "id": "60b28e94-c3cc-40bc-934f-da900788dd1e",
    "title": "送子发赴江州司理",
    "paragraphs": "湓江湛湛照闉阇，庐岳蟠蟠荫郭郛。此地一官虽鬰屈，异人当日亦踟蹰。元规楼下随红旆，居易祠前看白须。才调似君真不薄，有诗无吝寄云夫。",
    "author": "吕南公"
  },
  {
    "id": "33554edf-d0d1-4efe-944c-855d64710a12",
    "title": "寄范司理",
    "paragraphs": "郡南郡北叫呼间，砚席相望聚首难。笑我性灵偏忍饿，怜君风韵似无官。傥来富贵能多与，不朽文章倍好看。莫怪参寻颇疏缓，鞋穿衣薄怯霜寒。",
    "author": "吕南公"
  },
  {
    "id": "f4cb980b-8afc-432a-baa0-f49ad32ed885",
    "title": "送张司理",
    "paragraphs": "三年频说狱空虚，歎息贤才治有馀。晓踏府尘铃窅眇，夜吟庭月树扶疏。尚微官职人皆有，已大精神众不如。努力无忘建功业，秃毫他日为君书。",
    "author": "吕南公"
  },
  {
    "id": "1dba0da9-19e1-4b73-aaec-2ce4beef7c10",
    "title": "感怀奉呈纯父",
    "paragraphs": "去年三月出京关，汴水东奔不可宽。今岁此时还逆旅，牡丹开尽未曾看。春风祇管添须发，世事争来触肺肝。传语百忧休恣横，已因泉石著南冠。",
    "author": "吕南公"
  },
  {
    "id": "cb7127e2-e613-4cdc-a025-46d3f8162301",
    "title": "次韵彦臣感怀",
    "paragraphs": "不得经纶辅太平，枉于天地荷生成。少如贾谊频垂涕，老似樊须请学耕。醉舞或将猴共势，饥吟时与蚓同声。若教眼底不识字，应已脱除穷困名。",
    "author": "吕南公"
  },
  {
    "id": "d947c8ca-a45b-40d2-9544-74e4975186b4",
    "title": "过湖口",
    "paragraphs": "野客西来意绪劳，为停征棹到亭皋。湖山气象皆清旷，名利襟怀自鬰陶。晓市鱼多腥万鼻，晚波风健趁千艘。高情未有分张处，愁诵山移一两遭。",
    "author": "吕南公"
  },
  {
    "id": "e1a0930e-e863-4bdd-abf7-f7d0b9d1927d",
    "title": "偶书所怀",
    "paragraphs": "凤凰亭上倚层轩，桃李分香到几筵。曾与故人同一饮，试思前事已三年。歌懽旧兴知何在，衰飒新愁祇自怜。纵使春风容病迹，亦贪窗下枕书眠。",
    "author": "吕南公"
  },
  {
    "id": "893f1f71-abdb-4f89-bd40-4acfc79b25d5",
    "title": "奉和内翰太中建昌三见梅花",
    "paragraphs": "三见梅花似故人，楚乡春是洛阳春。蘸杯酒意枝枝重，入笔诗情处处新。南野幽林寻去远，西园高树绕来频。无心草木穷山里，还解遭逢侍从臣。",
    "author": "吕南公"
  },
  {
    "id": "522bc762-7b3f-4d88-badb-4bca54d3c68e",
    "title": "登滕王阁",
    "paragraphs": "韦君德政满洪州，去后无人更讲求。帝子骄奢起高阁，到今连岁为增修。座中箫鼓来无定，槛外帆樯过不休。惆怅幽怀谁与问，水长山远总关愁。",
    "author": "吕南公"
  },
  {
    "id": "339ab946-5f14-4e5c-9b66-20866a8a7f34",
    "title": "书边",
    "paragraphs": "劳佚由来命不同，悠悠身事几时穷。学能爱日终无补，愁解迎春却有功。千虑漫游言语外，寸心常在苦辛中。故应樽酒怜顦顇，会借书边醉颊红。",
    "author": "吕南公"
  },
  {
    "id": "72a13e59-9897-42a8-aac7-265cc5c26650",
    "title": "风雨",
    "paragraphs": "春来未苦狂风雨，初见云雷气象豪。合杂忽如乔岳倒，迷冥不辨九天高。林峦偃亚传雄韵，沟涧苍茫起怒涛。花卉一空何足问，且欣馀润入耕皋。",
    "author": "吕南公"
  },
  {
    "id": "286efa80-7f58-43c0-9b98-fb1e9e85cceb",
    "title": "哭邓氏女兄  其一",
    "paragraphs": "东田嶂下古荒村，又向荆榛占一坟。寒苦到今初是了，荣枯从此更休分。棺旁乳女随遗褓，膝下亡男恨白云。共系人间酸鼻事，欲言聊复泪纷纷。",
    "author": "吕南公"
  },
  {
    "id": "e21d9acc-8eb8-4bed-b5c1-ff2ae15e5e26",
    "title": "哭邓氏女兄  其二",
    "paragraphs": "凄凉三十六青春，歎息从人只累身。内外诸门方破碎，初终两姓却沉沦。平生尚未谙奢泰，已病犹能强补纫。便向夜台逢考妣，应传同气各邅迍。",
    "author": "吕南公"
  },
  {
    "id": "fb7ee59e-3d19-4024-9a6c-587b638b5802",
    "title": "答道先寄酒柴荆",
    "paragraphs": "江州双酎到篱东，快杀陶家寂寞翁。田野放怀容易老，篇章写意敢言工。渐生耳外燻烘热，转觉杯间潋滟空。何必篮舆依五柳，久来身世醉乡中。",
    "author": "吕南公"
  },
  {
    "id": "e0ce9309-cc1f-4310-b234-3e6643995817",
    "title": "己未上元宿崇相山寺",
    "paragraphs": "七十年华已半除，新春犹复感穷途。肠便酒味虽如旧，眼对花枝只似无。计画但求閒次第，文章知是枉功夫。满城灯火笙歌沸，独访东山宿佛图。",
    "author": "吕南公"
  },
  {
    "id": "485749f4-9af1-4c7a-845f-b98e14b0ada8",
    "title": "陪道先兄游麻源辄赋二小诗  其一",
    "paragraphs": "借得篮舆便出城，山光门外望西行。昨宵偶雨路尘少，今日好风林霭轻。有竹人家庭院秀，避驺樵客面颜生。溪田桥北驼鞍岭，犹记当年志未平。",
    "author": "吕南公"
  },
  {
    "id": "5d31576c-c0a5-4a4d-86f9-716bc207f838",
    "title": "陪道先兄游麻源辄赋二小诗  其二",
    "paragraphs": "十五年前胆气麤，拟将文字换金珠。科场委顿成何事，耕稼辛勤落晚途。累岁不曾言石磴，居山空道有茅庐。今朝碧涧潺湲响，若不因公得听无。",
    "author": "吕南公"
  },
  {
    "id": "24f27215-6345-4691-aec2-1703ad6da305",
    "title": "永定东轩望浄土芭蕉",
    "paragraphs": "高丛猎猎画簷西，曾听寒声惨淡吹。午枕有怀疏雨后，夜灯无语恶风时。二年成别应多恨，此日凭高动所思。人世不堪谋虑远，眼前容易得伤悲。",
    "author": "吕南公"
  },
  {
    "id": "1a58b06f-bfeb-460a-ada4-482e3825525b",
    "title": "过游源驿",
    "paragraphs": "游源驿里壁间诗，去岁经过一览时。客子面皮真铁铸，閒人公论是灵旂。有谁谑浪慵开口，只我哀怜为敛眉。多谢县侯新荡涤，从今莫恨放行迟。",
    "author": "吕南公"
  },
  {
    "id": "c728558f-d220-4bba-b5e3-64d60d8a210a",
    "title": "池塘",
    "paragraphs": "池塘春草夏仍多，更照层林发翠波。到处风光长好在，座中愁客奈情何。眼随高鸟寻乡思，手把閒书养睡魔。谁使早蝉能触拨，新声来与断肠和。",
    "author": "吕南公"
  },
  {
    "id": "f46f8157-c6f5-4a74-8689-10d5c5180935",
    "title": "次韵济道见寄  其一",
    "paragraphs": "君作王官傚众儒，尚逢廊庙有为初。尘中白日虽牵逼，笔下清风肯破除。欲去定成贤者隠，未归尝与俗流疏。人生到处随荣愿，何必江湖胜漆沮。",
    "author": "吕南公"
  },
  {
    "id": "5fe5bb1c-1c11-4018-88ed-b86478a9b96c",
    "title": "次韵济道见寄  其二",
    "paragraphs": "追送城东但立谈，当时惜别恨騑骖。一封消息难频到，千里倾思只坐谙。知有才谋当奋发，岂于州县却悲惭。为文尚喜多馀暇，寄我新诗似渭南。",
    "author": "吕南公"
  },
  {
    "id": "a0698873-f8fa-470d-b281-96adff6bfd2a",
    "title": "过庄子祠堂",
    "paragraphs": "客过蒙城日欲曛，更寻祠馆拜遗真。文章昔已悲衰世，香火今谁望俗人。诸子异端争土苴，千秋馀乱见缘因。祗应叔夜轻狂辈，未是先生入室宾。",
    "author": "吕南公"
  },
  {
    "id": "4b6a6353-9889-4c69-82c4-33eaab499e3d",
    "title": "奉寄芜湖征局都曹",
    "paragraphs": "不见铜陵唱和翁，相望三度歎秋风。商量难得樽罍共，存问空烦简札通。馿上阆仙邀苦思，草中田子建微功。明年官满当携手，未定韩郎耳便聋。",
    "author": "吕南公"
  },
  {
    "id": "d40767c4-bf4d-4e42-b509-94f7b7f8058a",
    "title": "梳头见白发",
    "paragraphs": "未老先斑岂自由，可怜蒲柳易惊秋。不缘迁染应非俗，若有梯媒必是愁。老蝨纵嫌相间别，素丝何害共风流。尘劳兴味吾谙尽，肯似豪人讳白头。",
    "author": "吕南公"
  },
  {
    "id": "5a6ac645-77e9-4d05-8b31-0762f29368f3",
    "title": "黄九游河州",
    "paragraphs": "黄河东背贺兰山，回望尘沙万里宽。土地久传戎种姓，人民还笑汉衣冠。军中意气谁先得，史上功名我惯看。何日归来谈将略，转吾愁面入忻懽。",
    "author": "吕南公"
  },
  {
    "id": "bd3b5b51-d268-4fb1-9fc0-14bb4b6b6341",
    "title": "六月二十七日醉书普安院壁",
    "paragraphs": "酉寻行甫戌已见，夜候显翁朝乃来。隔树鸣蝉休聒耳，满樽浮蚁且衔杯。多忧莫道无由解，一醉从初不用催。传语羣书未乖间，只今相忆尚须回。",
    "author": "吕南公"
  },
  {
    "id": "91b2b5ad-b46f-43ad-ac97-7ebe5f9f854e",
    "title": "题河源诸兄壁",
    "paragraphs": "不见诸兄十载稀，重来问事只伤悲。一家未有中兴地，两地皆成永感时。道在莫亏清白业，力微空赋鹡鸰诗。吾门旧庆天如报，会向层霄得桂枝。",
    "author": "吕南公"
  },
  {
    "id": "831235fc-3bb0-472c-b1b4-53408c4956cd",
    "title": "将离东洲书社留题屋壁",
    "paragraphs": "偶向林间寄病躯，七看圆缺印蟾蜍。何言雾隠南山豹，只得人怜涸辙鱼。衮衮光阴添一梦，劳劳精干落羣书。扬雄若有閒名在，此地曾经寂寞居。",
    "author": "吕南公"
  },
  {
    "id": "4f81b354-8a13-469e-98d4-91de4a3964eb",
    "title": "将归南城书内乐堂壁",
    "paragraphs": "野客辞乡道转孤，祗于愁上进工夫。乞衣借食亏豪气，弄笔翻书滞壮图。三径未成真隠约，五穷争现主人迂。南归漫过庚桑国，不得留参鞅掌徒。",
    "author": "吕南公"
  },
  {
    "id": "60c158ac-2f67-4e25-9d76-413c29186f4c",
    "title": "己酉岁归省松楸过武陵翁所居留书屋壁",
    "paragraphs": "千里归来尽苦辛，见君依旧自由身。始知绝学无文者，胜却翻书弄笔人。案上方经閒白日，门前车马漫红尘。半轩风竹一樽酒，冷笑世途争富贫。",
    "author": "吕南公"
  },
  {
    "id": "72b0e365-61e7-400c-af08-345f87f23db2",
    "title": "忆西村",
    "paragraphs": "东冈西下古墩头，草木风烟事事幽。畦垅弯环延果菜，笭箵参互献鱼鳅。常开夜户夸无寇，竞拨香醅贺有秋。愿定此居犹未得，岂堪侥倖望公侯。",
    "author": "吕南公"
  },
  {
    "id": "9748f6a3-a739-4a9d-a33b-2387a56e19b2",
    "title": "锺南平祠像",
    "paragraphs": "天禄空虚土运崩，匹夫徒手起欃枪。还将有限骁雄力，换得无穷跋扈名。已是用心贪祸乱，尚何颜面见昇平。丹青此日凝埃色，尚似忧惭问罪兵。",
    "author": "吕南公"
  },
  {
    "id": "9ba74907-0067-44fe-be5f-00db8368d7a0",
    "title": "寄黄梦授机宜",
    "paragraphs": "少年秋赋险横飞，晚去从军脱布衣。只见乡评推孝行，岂知俗效在兵机。黄云古渭边烽断，春草临洮战马肥。了取功名上麟阁，莫因昼锦苦思归。",
    "author": "吕南公"
  },
  {
    "id": "cb966c81-c156-41d4-aea2-bd4b832ed7dc",
    "title": "得唐彦回篇再寄",
    "paragraphs": "手把封题又惨然，坐惊新句俊翩翩。穷通可是俱关命，聚散由来亦系天。此日未逃衰俗口，几时真及古人肩。一樽酩酊难频共，况望青绫被底眠。",
    "author": "吕南公"
  },
  {
    "id": "f4628804-2425-4dc2-9602-334c7350e682",
    "title": "闻唐彦君益作计相过先以此寄用前韵",
    "paragraphs": "见说东征计决然，梦魂迎马去翩翩。遥怜迢递荒村路，幸对温和此日天。意厚但青贫友眼，装轻肯赤仆夫肩。书编酒盏蒲团坐，预拟中宵未放眠。",
    "author": "吕南公"
  },
  {
    "id": "3b14c4f2-b2fa-424a-b903-88287a63337f",
    "title": "缄题道先诗句尚多未和酬者因书短律奉寄",
    "paragraphs": "已作醉乡贫户限，更逢诗匠恶穿裁。王弘一酎何曾送，崔立千篇不住来。枕上精神难讬梦，床头卷轴易成堆。贺兰溪上如归去，省得衰翁合勺才。",
    "author": "吕南公"
  },
  {
    "id": "a7f74607-d866-485a-9e54-a800c9c3e30b",
    "title": "寄邓师厚二首  其一",
    "paragraphs": "茅屋分携但偶然，蟾光今已十回圆。自存交分长长在，不用音书叠叠传。无术入时犹是命，有身多病岂非天。倦游已作南归计，只待槐梢沸早蝉。",
    "author": "吕南公"
  },
  {
    "id": "cdc86e13-3010-441b-bc4f-ceb8b901e11d",
    "title": "寄邓师厚二首  其二",
    "paragraphs": "庾岭前头梅散漫，灊山东下水漼溰。二年时节俱为客，千里家山各未归。俛睫游从真丑谬，方头言论易乖违。人间胜事知多少，专把凄凉属布衣。",
    "author": "吕南公"
  },
  {
    "id": "1fcfc80b-c23f-4686-8694-c02fd667cfd6",
    "title": "金陵寄示亨父",
    "paragraphs": "东游西上但差参，寒饿催躯失本心。多难有言悲运命，厌贫无意惜光阴。穷通未定功名主，疾病能将少壮侵。故国渔樵应可入，寄声先为问云林。",
    "author": "吕南公"
  },
  {
    "id": "2c347098-be19-4efc-9a61-7146b4ed50d7",
    "title": "寄亨父",
    "paragraphs": "当年勇慕古人风，坎𡒄无由到泽宫。力命不容相鬭竞，光阴从此便和同。身如孟氏兼三乐，家似昌黎厌五穷。莫为明时颇惆怅，著书亦是济时功。",
    "author": "吕南公"
  },
  {
    "id": "2a3edc14-d6f7-4ecd-b329-8f49924318e1",
    "title": "再寄亨父",
    "paragraphs": "匹马辞家腊雪初，二年名姓入铨书。熊罴帅府招韩愈，邑里经筵失仲舒。稳把声荣收雨露，冷看交旧厌沟渠。蓝衣定有夸乡日，为到耕村问溺沮。",
    "author": "吕南公"
  },
  {
    "id": "5cd358cc-c656-4b8a-ab2c-f8a3166b3bc9",
    "title": "奉寄子发  其一",
    "paragraphs": "春雷动地竹牙生，社雨淋冈蕨臂擎。田野杯盘容我饱，牛羊鼎俎为谁荣。能无智虑随天转，未有工夫与俗争。苦忆南园江健令，解于忙处用閒情。",
    "author": "吕南公"
  },
  {
    "id": "6dc8d54a-0c69-41fa-a139-fcbd9ed926c3",
    "title": "奉寄子发  其二",
    "paragraphs": "解于忙处用閒情，绝口多财与美名。剥啄至门方就枕，毕逋归树却催耕。烧香事佛人俱佞，曳屣歌诗我亦清。笋蕨又芳春酒冽，相思何计可同倾。",
    "author": "吕南公"
  },
  {
    "id": "800125ee-f284-4d11-bfa6-e0947f228f1e",
    "title": "戏题白鹤观",
    "paragraphs": "辽海沈沈信息稀，苍松枯尽草侵扉。楼台有字知年岁，城郭无人辨是非。像座风轻蛛作网，醮坛春老藓成围。道翁久蓄瑶琴意，莫为閒名取次挥。",
    "author": "吕南公"
  },
  {
    "id": "44ce9baa-0d24-4730-b9dd-ec644c5c77bf",
    "title": "南丰道中口占",
    "paragraphs": "冷雨迷蒙懒举头，望中恐得故乡愁。梅经旧腊香犹在，水被东风冻已收。鸟喜春和纷格磔，马嫌泥滑转夷犹。人生祇有安居好，可奈安居不易求。",
    "author": "吕南公"
  },
  {
    "id": "abe85ffe-bd9c-46d2-962b-ae25e610d62a",
    "title": "野菜",
    "paragraphs": "采采新英出远冈，生香不断冷垂浆。地神手老皮先紫，山鬼肠饥色更苍。野馔自宜清品味，世情谁识淡馨香。旧林春草盘飧惯，忆共邻翁踞坐尝。",
    "author": "吕南公"
  },
  {
    "id": "065a962c-0eec-4d71-9ff1-43f03df0194e",
    "title": "秋堂",
    "paragraphs": "秋堂灯烛夜辉辉，照我书边泪湿衣。何术更堪图惬快，平生已是足乖违。悠悠客路和愁往，杳杳青山借梦归。虫响风鸣俱有恨，惊残二十七年非。",
    "author": "吕南公"
  },
  {
    "id": "9b910f96-d742-4110-ae5e-6111faed94f2",
    "title": "过列岫轩辄题小诗",
    "paragraphs": "槛前清沼一奁披，墙外横山百马肥。长使座中知爽气，岂烦天际问脩眉。留宾出酒人皆喜，不语看云众未知。饶借俗儒谭尔雅，主公偏重谢家诗。",
    "author": "吕南公"
  },
  {
    "id": "5bce4d19-60c3-48c0-b3e0-79e7b08c4576",
    "title": "赠叔宪",
    "paragraphs": "轩昂不肯事雕锼，放却名缰已十秋。举世有为皆负累，百年无闷更何求。长驱好意归吟笔，笑领真风贮酒瓯。嫌我生涯非濩落，纸编寒夜困灯油。",
    "author": "吕南公"
  },
  {
    "id": "86bb1d88-6c3e-41bb-a77f-03b79926cf57",
    "title": "赠王九",
    "paragraphs": "李杜是非张相国，曹刘忌惮吕将军。异时各有凌人气，此日何妨负我文。议谕当如山顶石，光荣会似雨馀云。恨君不悔邯郸步，希世功夫枉十分。",
    "author": "吕南公"
  },
  {
    "id": "d13290cf-27f6-4b4a-acc1-86a2824edba0",
    "title": "尘土",
    "paragraphs": "尘土营营自满城，此间赏望四时清。朝看云树吟天末，夜对溪光醉月明。只见渔樵真气象，岂知廛市细纷争。座中更挂庸儿榻，未识冰壶有旧名。",
    "author": "吕南公"
  },
  {
    "id": "6e5d26fd-30f7-4694-afdf-1ff296dcca13",
    "title": "道卿上人新作塔亭准拟寿终乞余题诗",
    "paragraphs": "道人八十转康宁，却傚浮屠起竁亭。日月无穷终系数，干坤有坏亦因形。未张云鹤萧萧影，先养松楸鬰鬰青。究竟会应逢逸少，为师重勒雁门铭。",
    "author": "吕南公"
  },
  {
    "id": "de847703-7443-448c-90d1-065ca62c8e1a",
    "title": "寄观上人",
    "paragraphs": "袈裟初带帝城尘，便咏南陔望白云。贾岛未为穷主簿，汤休何事小参军。古书似我閒千卷，山酒从谁尽十分。正是诸生薄韩柳，劝师绝口莫言文。",
    "author": "吕南公"
  },
  {
    "id": "74deeb2f-2c22-4345-8a76-912ec51b1b8e",
    "title": "寄上山阳太守屯田",
    "paragraphs": "故国无田只一瓢，儒冠相误感萍漂。虞翻骨相终迍滞，许劭题评漫借饶。已养道心忘贵贱，故应荣分任渔樵。文章解颂贤人业，更坐看君立九霄。",
    "author": "吕南公"
  },
  {
    "id": "fd9dcd8a-5ae5-4ab8-bbee-c8d815780606",
    "title": "献翰林太守",
    "paragraphs": "欲辞铃阁重徘徊，世路无人计实材。宾榻少因高士下，醴樽多向俗儒开。孤踪此日叨馀论，直笔他年倚上台。召节不迟天陛远，辍耕朝夕为公来。",
    "author": "吕南公"
  },
  {
    "id": "59fc9130-dc59-4e42-8b82-2191a02eaac7",
    "title": "和酬道先高秋见寄之句",
    "paragraphs": "眼看金菊木芙蓉，想见严城此景同。儒术凋零归故纸，岁华催趁入衰翁。千秋治乱三锺酒，万里关河一亩宫。南鹞北鹰方得志，更谁迂阔问哀鸿。",
    "author": "吕南公"
  },
  {
    "id": "72bc39fa-7d8e-4995-9b60-c16bd76815dc",
    "title": "晚出寿春",
    "paragraphs": "马足迟迟破晓霜，朔风迎袖过川梁。帘栊几处迷醒魄，烟霭满空含曙光。已是途程规进取，可能怀抱似鸿荒。平沙莽莽兵戈地，却为千秋起弔伤。",
    "author": "吕南公"
  },
  {
    "id": "c15e93bd-42cb-4b0a-92e8-9c13a17ae65c",
    "title": "书斋春日",
    "paragraphs": "花困蜂鶑柳困风，年年春恨渺无穷。已添病格忧诗债，未破愁城忆酒功。日月正居劳苦上，山川长在梦魂中。游鞍赏席今多少，想见浓阴替乱红。",
    "author": "吕南公"
  },
  {
    "id": "3686100f-4fe8-4af7-9089-73ffab95ca6b",
    "title": "和酬李宣德二首  其一",
    "paragraphs": "销閒堂上日何思，或弄鸣琴或赋诗。声正只传心静处，篇成不待烛残时。隆中有客吟梁甫，洛下无人说克儿。此日馀音到逋客，定如医药蓄青芝。",
    "author": "吕南公"
  },
  {
    "id": "dd072d85-657f-4d66-a951-5be65707c710",
    "title": "和酬李宣德二首  其二",
    "paragraphs": "临邛大邑少鸿生，初敬多辞马长卿。几许分财来涤器，不如收迹去躬耕。生前遇主无高位，死后遗文有盛名。毕竟负他贤令意，被人传说是闲情。",
    "author": "吕南公"
  },
  {
    "id": "e8c3675a-b214-471e-bb7d-4dedb7c89f5b",
    "title": "次韵辉卿感春  其一",
    "paragraphs": "日日春阴共惨然，愁怀不称艳阳天。已从鲁酒迷醒枕，更向瑶琴怯武弦。往事自惊千里梦，胜游谁犯五更烟。因君解道花如锦，始为芳菲忆去年。",
    "author": "吕南公"
  },
  {
    "id": "c57b5544-f6d7-47bc-af4e-000ac4b07912",
    "title": "次韵辉卿感春  其二",
    "paragraphs": "欲写春愁上粉牋，只凝幽思恨遥天。尘埃漫蠹霞书字，日月终亏锦瑟弦。夜听子规欹醉枕，晓看新燕立疏烟。冷灰残烛相遭惯，触拨东风不记年。",
    "author": "吕南公"
  },
  {
    "id": "37663144-73bc-4877-a361-0b2697993cf4",
    "title": "次韵辉卿感春  其三",
    "paragraphs": "闻说羣芳初满园，未能寻赏恨参天。风豪雨横伤鶑蝶，酒冷诗荒负管弦。屐齿有时临藓径，马头何日破晴烟。谁何赠我宽怀语，每道新年似旧年。",
    "author": "吕南公"
  },
  {
    "id": "41eb94ea-183f-4cc5-9e18-f1f5e84d1337",
    "title": "熙宁六年再至邓氏北轩感而书壁",
    "paragraphs": "窗扉暮阖晓还开，乞食寒儒去复来。土木不妨人冷落，诗书能使客低徊。言如鹦鹉今徒尔，宿似夫不亦得哉。但识浮生皆寄讬，莫从河汉论涓埃。",
    "author": "吕南公"
  },
  {
    "id": "f92dbef9-845f-47de-81e1-151b84a88b98",
    "title": "寄从义法曹教授",
    "paragraphs": "军学先生骨气清，每嫌杯酒乱襟灵。讥排只是攻三雅，熟烂除非是六经。榴榼日虚尘拂拂，兔毫宵运烛荧荧。俸钱添得真何用，好赠荥阳买绿醽。",
    "author": "吕南公"
  },
  {
    "id": "6d5a7ccc-c9a6-4110-8a15-5b8ddf2b9e82",
    "title": "奉酬范十七见寄二首  其一",
    "paragraphs": "接人坐语送人行，两饭逡巡晚鼓鸣。遇社有何欢次第，过春多是病心情。消磨白日无云补，计算流年但暗惊。苦雨寂寥还一醉，梦魂依旧背严城。",
    "author": "吕南公"
  },
  {
    "id": "46a3f932-55b2-4c93-81af-96b0d95758bc",
    "title": "奉酬范十七见寄二首  其二",
    "paragraphs": "一纸新诗入北城，起予聊复醉魂惊。低心苦淡吾徒事，转眼炎凉此世情。六月未须论止息，三年方看大飞鸣。锱铢社肉休过问，幸有鳅蔬且烂羹。",
    "author": "吕南公"
  },
  {
    "id": "f1b67ac8-4493-4163-abae-0d91551773e8",
    "title": "再和  其一",
    "paragraphs": "浮桁门外树如城，归路迢迢梦易惊。嗟我衰迟从旅食，感君存问有诗情。牡丹不在儒宫种，杜宇偏当静夜鸣。劳费主公怜苦淡，驼蹄时劝一杯羹。",
    "author": "吕南公"
  },
  {
    "id": "3096353a-6101-436a-825f-199eeac4bb0f",
    "title": "再和  其二",
    "paragraphs": "几欲相寻出郭行，念君家雁不能鸣。逢杯得醉常常事，渐老多慈种种情。荏苒又闻寒食近，牵缠空作暮春惊。祇应已入东风笑，愁思长于万里城。",
    "author": "吕南公"
  },
  {
    "id": "7fb3710c-43d1-4421-bc58-09a084cc2998",
    "title": "次韵酬亨父见寄",
    "paragraphs": "醉墨淋漓诗屡酬，浮蛆上下酒新篘。人生有此自可乐，世事无穷何足忧。端是览辉同鸑鷟，不应专宿傚夫不。嗟予久负思山兴，空得公诗展复讴。",
    "author": "吕南公"
  },
  {
    "id": "15561909-7c88-4dc4-bb66-6e312b9a484b",
    "title": "和酬天休",
    "paragraphs": "故人邂逅早鶑时，一别经秋燕尽归。已是苦贫看客懒，更堪长病出门稀。何曾富贵来如梦，但觉光阴去似飞。欲酌清樽相解释，莫嫌穷巷瓦杯微。",
    "author": "吕南公"
  },
  {
    "id": "0dc074eb-4004-42cf-8794-a21b2022c60e",
    "title": "酬何威中",
    "paragraphs": "十年经画凿坏逃，只为乖违不为高。尽力未能成饱煖，致身那解立勳劳。已从酒盏忘千虑，羞看贪人校一毛。游旧惟君尚相记，每将新句访耕皋。",
    "author": "吕南公"
  },
  {
    "id": "c8c7ed8e-dde4-43e9-b4f4-b06295a08d70",
    "title": "和酬伯华",
    "paragraphs": "襄阳耆旧足高风，不识州城有德公。器业我应居众后，姓名今耻达宸聪。文章末技知何用，衣食残年叹屡空。朋友赠言当儆戒，恨君虚美一篇中。",
    "author": "吕南公"
  },
  {
    "id": "a364b68e-f208-4880-8935-f857e815e478",
    "title": "道先贤良以其到郡未及相见遽寄四韵谨以酬之",
    "paragraphs": "山人还是入闉阇，自笑穷心失本初。郑相旧怜穷御寇，秦王新伏勇相如。衣裘破敝身谋拙，齿发凋残世味疏。人正弃捐吾独取，似君风谊更谁欤。",
    "author": "吕南公"
  },
  {
    "id": "acbf51c7-36d2-40dc-812d-9a51eecd6502",
    "title": "酬次道京还见寄诗二首  其一",
    "paragraphs": "会得吾生只汎浮，莫将耕钓异公侯。文章高去乃青史，富贵极来皆白头。至乐如今惟强饮，最贤从古是无求。荷源磜上枫林叶，又过元丰第六秋。",
    "author": "吕南公"
  },
  {
    "id": "5e34b4e7-fedd-417b-acbf-f16b4db1edb2",
    "title": "酬次道京还见寄诗二首  其二",
    "paragraphs": "平昔贤他马少游，有官何必至封侯。天如大雨当挥手，命合高眠亦到头。幽涧鱼肥堪煮炙，丰年酒贱易追求。恨君门馆无酣伴，枉共癡儿对一秋。",
    "author": "吕南公"
  },
  {
    "id": "80aef457-7b76-4025-be6d-58b97f27327d",
    "title": "酬西阁书事",
    "paragraphs": "西山阁上䌽衣人，过得三冬似九春。长恨作诗无客和，更缘中酒被妻嗔。有官未入功名境，多暇仍思寂寞滨。文雅一时传万世，却应能此是荣亲。",
    "author": "吕南公"
  },
  {
    "id": "27b7b276-1c93-49af-b662-c5ea3956ed15",
    "title": "朝曦阁诗为李道正赋",
    "paragraphs": "道人开阁破东厢，惯看朝曦亦坐忘。但见长时似车盖，不知何处是扶桑。云归后崦阴无迹，水过前渠响自忙。雨露纵然能恶作，未妨微白到书床。",
    "author": "吕南公"
  },
  {
    "id": "c86869da-3971-450e-bf6f-34e6151fd1bb",
    "title": "至凌云山却寄平仲",
    "paragraphs": "建业归来路二千，一舟轻借死梯缘。贵池亭下风如鼓，采石江头浪拍天。险与阳侯成愤友，幸从鱼腹脱腥涎。只今亲旧知怜否，尚有馀生亦偶然。",
    "author": "吕南公"
  },
  {
    "id": "96ac142d-7bbf-4182-8682-68b65534fc1c",
    "title": "九月七日偶书",
    "paragraphs": "愁里光阴不觉忙，忽闻时节近重阳。绝无閒药拟衰疾，才检旧衣防早霜。未必此生专冷落，漫因往事巧思量。呼僮閒赏篱边菊，并括忧端付一觞。",
    "author": "吕南公"
  },
  {
    "id": "73b568f0-e22f-490a-a296-8d0eed0e5115",
    "title": "伏睹教场后庭新移梅树辄赋小诗呈献内翰太中",
    "paragraphs": "中庭移植气萧萧，无数芳华压翠条。田地纵然非旧壤，冰霜犹可见孤标。人间岁月何曾老，物外馨香猝未销。故有明年佳实在，铏羹滋味看和调。",
    "author": "吕南公"
  },
  {
    "id": "955e182b-45d4-4566-8947-3ffde69cce66",
    "title": "闻仙都李道士下世  其一",
    "paragraphs": "布褐毛冠七十秋，为谁浮汎为谁休。但曾计日防三鬼，不惯携琴谒五侯。诗卷在前聊养目，酒尊从此罢销忧。七星杉下朝曦阁，香火应教弟子修。",
    "author": "吕南公"
  },
  {
    "id": "c70b7ab3-5452-4142-b4d7-bda88866d237",
    "title": "闻仙都李道士下世  其二",
    "paragraphs": "长忆初能戴幅巾，仙都门外学游人。科场未数金门赋，襟袖空馀紫陌尘。平世选贤终法令，暮年如我但寒贫。惟师不信文章误，只道遭逢有屈伸。",
    "author": "吕南公"
  },
  {
    "id": "3d1eb0c9-8210-4657-bb98-8261df7c995f",
    "title": "闻仙都李道士下世  其三",
    "paragraphs": "九月霪霖谷欲登，稻芽连穗水漫塍。无方解我心愁寂，更欲闻师近寝兴。纸尾忽传成异物，棺中还恐已飞昇。羲和睡熟泥涂恶，絮酒寻浇歎未能。",
    "author": "吕南公"
  },
  {
    "id": "3ced35c3-1cb8-49a5-967d-64e518b76589",
    "title": "寄江州沈尊师",
    "paragraphs": "洞天一别七春风，长梦桃花烂漫红。不得云雷相借助，且因文学守贫穷。曾寻物外无穷意，已觉人间万事空。便作野夫才是分，祇嗟凡骨误仙翁。",
    "author": "吕南公"
  },
  {
    "id": "601acb68-0b31-40a1-9610-b7b373d715e5",
    "title": "橘林居士题载溪馆壁",
    "paragraphs": "云冻月笼影，风生水涩寒。故人真似雪，何必到门阑。",
    "author": "吕南公"
  },
  {
    "id": "860716d6-994d-4a09-b740-4ff3fd628d95",
    "title": "寄茶李侍禁",
    "paragraphs": "东塞将军日月閒，五兵不试坐云间。却因睡思侵书卷，送与茶瓯解壮颜。",
    "author": "吕南公"
  },
  {
    "id": "d03dbc90-2881-4754-84c2-112063283ef4",
    "title": "过虎林渡",
    "paragraphs": "淮南行尽到江南，野渡风高送晚帆。五五长亭莫回首，向来穷泪已盈衫。",
    "author": "吕南公"
  },
  {
    "id": "f454000b-bf55-4857-a538-12c6625b6028",
    "title": "戏题白鹤观",
    "paragraphs": "八月风高宇宙清，银河秋浪到天声。门前合有仙槎过，会待参随上玉京。",
    "author": "吕南公"
  },
  {
    "id": "7fbc630a-c90f-4dcf-a73f-9ab5868a62c9",
    "title": "戏题妙灵观怪松",
    "paragraphs": "二十年前看怒龙，鳞鬐半已召雷风。至今未拂层霄去，可是怀文与我同。",
    "author": "吕南公"
  },
  {
    "id": "db3d1120-79c2-4792-83df-14750d59afe7",
    "title": "晓雨",
    "paragraphs": "晓雨彭彭发旧泥，田家拆壁备朝炊。无数星辰一轮月，夜来空似欲晴时。",
    "author": "吕南公"
  },
  {
    "id": "609cadda-e8c4-428b-835e-5f7f0f86c938",
    "title": "重过福兴院  其一",
    "paragraphs": "重过山寺借床眠，屈指前游已七年。文字转工身转困，被僧相问却悽然。",
    "author": "吕南公"
  },
  {
    "id": "4edd2625-93dc-4d12-b731-5570018f4ff1",
    "title": "重过福兴院  其二",
    "paragraphs": "乞钱谋食总悠悠，两事平生话亦羞。何意茂林脩竹下，今年还得一回游。",
    "author": "吕南公"
  },
  {
    "id": "3365afd7-9d8d-4b34-bfa0-cd2636b1fb12",
    "title": "和道先雨中栽花  其一",
    "paragraphs": "二月前头雨意回，移花趁雨破青苔。芳根得地春工敏，定有新英次第开。",
    "author": "吕南公"
  },
  {
    "id": "23f428a2-67f0-413c-b3d3-887f6588ace8",
    "title": "和道先雨中栽花  其二",
    "paragraphs": "旋封旋筑带霏微，赢得浇瓶不用携。众草自今常避地，主人来绕渐成蹊。",
    "author": "吕南公"
  },
  {
    "id": "c206db3a-f07f-49af-bca6-b05f5ef3ae45",
    "title": "题药录",
    "paragraphs": "华佗气绝钓台侧，扁鹊坟荒浚水边。末俗好财无妙智，此书何日似鱼筌。",
    "author": "吕南公"
  },
  {
    "id": "18437f80-16c0-4525-bd25-882f9f74af4a",
    "title": "茶铛",
    "paragraphs": "宾榻萧萧午户开，松枝火尽半寒灰。主人欲就游仙梦，休愿煎茶醒睡来。",
    "author": "吕南公"
  },
  {
    "id": "259b2e5b-132d-45a7-ad41-ed491f31cf6c",
    "title": "风雨",
    "paragraphs": "风雨萧萧夜漏沈，北窗灯影见伤心。从今莫更言沧海，只合思量此恨深。",
    "author": "吕南公"
  },
  {
    "id": "07e61d2c-fbc6-45c4-b285-92b937f84115",
    "title": "有见",
    "paragraphs": "卖药诸生体调狂，尘埃空助老来忙。壶中自少閒天地，岂是今无费长房。",
    "author": "吕南公"
  },
  {
    "id": "3f799308-c664-4cbb-aa11-7aa32dc51b2e",
    "title": "晓日",
    "paragraphs": "晓日曈曈上纸窗，小炉文火近缣缃。冲愁满盏扶头酒，笑杀医师第一方。",
    "author": "吕南公"
  },
  {
    "id": "0249c664-9dfc-42c2-834e-1e91ab477f83",
    "title": "咏白发  其一",
    "paragraphs": "人言华发是愁功，不分悲伤得老翁。亦有不愁头自白，可怜功过略相同。",
    "author": "吕南公"
  },
  {
    "id": "b04c8499-467d-4f1c-9b49-f50eb1a43bde",
    "title": "咏白发  其二",
    "paragraphs": "已任萧衰潜似雪，何须轻脱便随梳。不及穷愁索长远，一生相逐未相疏。",
    "author": "吕南公"
  },
  {
    "id": "a99fb118-84b6-49bc-960e-9cb57e727ade",
    "title": "偶成",
    "paragraphs": "苒苒新青上草头，小庭春色强悠悠。酒缾虚卧琴弦暗，眼见风光似九秋。",
    "author": "吕南公"
  },
  {
    "id": "30ffbfc5-c50d-46a3-aa54-6f42c70f4860",
    "title": "新室",
    "paragraphs": "为奸只是疑王涉，至死何曾识杜吴。四体早知成散漫，前年悔更染閒须。",
    "author": "吕南公"
  },
  {
    "id": "277fed1b-bab9-4607-a6d2-759d14da02f4",
    "title": "魏勃",
    "paragraphs": "虽发齐兵未不臣，问时何用便销魂。一生才勇都纤小，可怪区区扫相门。",
    "author": "吕南公"
  },
  {
    "id": "390c16f4-e31d-4d33-b081-03788e634ec9",
    "title": "祢衡",
    "paragraphs": "世乱无人及祢衡，眼看豺虎似蚊蝇。乔玄荀彧皆儒雅，至死何曾晓爱憎。",
    "author": "吕南公"
  },
  {
    "id": "bfc3b624-a1f2-4312-9d83-a2eede93ee18",
    "title": "覆船山",
    "paragraphs": "山似舟航压众坡，静为平地动为波。桅樯不借瞻乌首，争奈风帆百尺何。",
    "author": "吕南公"
  },
  {
    "id": "77600aa3-f3d6-4ce2-b5b5-3c1444e64a63",
    "title": "过武陵翁题其屋壁  其一",
    "paragraphs": "十年骑马走红尘，非敢求为富贵人。只愿似他龚处士，不馀不欠一閒身。",
    "author": "吕南公"
  },
  {
    "id": "411415c1-f1ad-4b24-b683-e934c567ef8f",
    "title": "过武陵翁题其屋壁  其二",
    "paragraphs": "绿竹林边白发翁，面颜犹似壮时红。朝来卖药钱多少，又闪閒愁入醉中。",
    "author": "吕南公"
  },
  {
    "id": "6d4d6dc8-5f2a-43f7-b618-672742b8a5fd",
    "title": "废井",
    "paragraphs": "清不能常浊有馀，辘轳音绝甃苔枯。荒凉欲就羣蛙问，今有观天坐客无。",
    "author": "吕南公"
  },
  {
    "id": "0e85e804-6c9b-48c5-8f36-4500632bdd36",
    "title": "见广度院紫荆一株先开",
    "paragraphs": "满树新英待发时，东风先动向阳枝。同根若是生疑怪，为道开迟谢亦迟。",
    "author": "吕南公"
  },
  {
    "id": "cc4b2f56-b516-4cf7-981e-a96bb37f0c89",
    "title": "兰溪驿",
    "paragraphs": "驿亭何处近兰溪，行尽莲华日暮时。春雨发香无分见，断肠频诵杜郎诗。",
    "author": "吕南公"
  },
  {
    "id": "64814974-836d-4621-96ee-4fefee88275b",
    "title": "恶客",
    "paragraphs": "恶客无端舍旧山，坐令千虑险相关。青灯白日贫兼病，听著农桑更厚颜。",
    "author": "吕南公"
  },
  {
    "id": "7704ff34-05a4-4804-b971-9f6a5ec0f337",
    "title": "野客",
    "paragraphs": "野客来过洞府门，天风吹断去时魂。得归应被乡人笑，衣上云霞有异痕。",
    "author": "吕南公"
  },
  {
    "id": "1e18fb06-3e1d-49fe-a078-22f623e76dbd",
    "title": "酒客",
    "paragraphs": "酒客胸襟亦自贤，平生不断醉因缘。望见青帘涎已活，谁能顾惜杖头钱。",
    "author": "吕南公"
  },
  {
    "id": "a4e1ec24-8e61-4689-ace1-c328a4745276",
    "title": "夜拟李义山四更四点",
    "paragraphs": "四更四点露成霜，箇里愁人暗断肠。鼓角未喧闻鼻鼾，北风窗户月荒凉。",
    "author": "吕南公"
  },
  {
    "id": "d960b007-8597-4c29-b75d-69626e193924",
    "title": "反李义山人欲篇",
    "paragraphs": "药囊易中荆卿背，匕首难伤赵政胸。燕国无辜竟鱼肉，可能人欲有天从。",
    "author": "吕南公"
  },
  {
    "id": "4f200f99-5dff-4210-affc-23c742131d8c",
    "title": "题圆上人宴静轩",
    "paragraphs": "宴安深静属居僧，一炷檀烟万虑清。犹自笑他簷外铎，风来未免鬭鸣声。",
    "author": "吕南公"
  },
  {
    "id": "87e75664-a570-4158-a141-02e1bde28858",
    "title": "客到",
    "paragraphs": "客到空斋说早春，嫩红轻绿渐纷纷。寒人不预寻芳品，多谢东风许听闻。",
    "author": "吕南公"
  },
  {
    "id": "8f4b6dae-d325-4c16-9cfb-ebcf9f8be108",
    "title": "答内翰太中观插稻见寄",
    "paragraphs": "睡过春深一月馀，绿秧黄犊负村居。东风似恨归耕晚，故遣藜床日枕书。",
    "author": "吕南公"
  },
  {
    "id": "936e0d15-de82-487a-a25b-bef7e1243303",
    "title": "杨朱",
    "paragraphs": "战国功名尺寸劳，先生持论异吾曹。孟轲解辩承三圣，后世谁曾拔一毛。",
    "author": "吕南公"
  },
  {
    "id": "c31713f2-9778-406b-8221-5ca62207ac52",
    "title": "陈都曹座中出示诸公曲词以四句酬之",
    "paragraphs": "看尽新词听尽声，未能高和耳徒倾。聋身纵作岐山老，争得闻他彩凤鸣。",
    "author": "吕南公"
  },
  {
    "id": "7549bf08-3915-4c67-9064-bb67d845be3d",
    "title": "真辉阁",
    "paragraphs": "会得真时真亦空，光辉何足更流通。劝师不用严标榜，瞀者逢灯与暗同。",
    "author": "吕南公"
  },
  {
    "id": "e0f48136-67ce-4066-b94d-ba20d52d9623",
    "title": "安昌县侯",
    "paragraphs": "能说齐论与鲁论，世儒希合便纷纷。何曾后学皆传信，祇有奸名万古闻。",
    "author": "吕南公"
  },
  {
    "id": "484d6f75-0000-473a-905c-aff56c4f37d3",
    "title": "小槛",
    "paragraphs": "小槛幽花已破香，此心无处避韶光。年年恶作伤春客，稳为东风细断肠。",
    "author": "吕南公"
  },
  {
    "id": "9e2ad5c9-c304-4cd5-bb61-521925212a86",
    "title": "杨八送笋以四句谢之时在湖口",
    "paragraphs": "杀却卢家十五龙，野人盘馔当时丰。湖干少得中林味，此日乡心转不同。",
    "author": "吕南公"
  },
  {
    "id": "b19d9ba6-59d4-4624-b307-5624db07d809",
    "title": "读白司马江州诗",
    "paragraphs": "四年司马滞江边，几杖茅堂自说闲。倘使金銮不迁谪，知君未暇爱庐山。",
    "author": "吕南公"
  },
  {
    "id": "c240841e-dfcf-4293-ac0b-43a1d3fc64a2",
    "title": "献陈和叔内翰",
    "paragraphs": "留滞周南事可嗟，东风三度见梅花。巖廊未引经纶手，山国频听早晚衙。酒为忧民倾日月，诗从思退写烟霞。宾筹更有林中士，谁及船斋太守家。",
    "author": "吕南公"
  },
  {
    "id": "fb1cc952-440b-4943-b4cf-ad31c2b56d9b",
    "title": "九月二十三日过黄家岭望行春门有感",
    "paragraphs": "閒云泛淡水浮浮，秋色阴时刺眼愁。十载未成三窟计，一身长带百年忧。逢人语笑非良味，洒面尘埃岂自由。望见故山归不得，小栏高槛更回头。",
    "author": "吕南公"
  },
  {
    "id": "a7cd8e1a-8ce5-4dbc-9098-add9a625164e",
    "title": "五贤堂",
    "paragraphs": "汉唐相望向千年，此地追崇祇五贤。器业不同流俗浅，声容终得后人传。壁间碑版敲新墨，砌下莓苔长野钱。何似淫祠专祸福，歌吹士女日諠阗。",
    "author": "吕南公"
  },
  {
    "id": "462200f3-4142-4fed-bece-fd9216d4d8c4",
    "title": "句",
    "paragraphs": "溪田桥畔驼鞍岭，犹记当年志未平。",
    "author": "吕南公"
  },
  {
    "id": "fed0df69-293c-47e4-a72a-2ddd0ab262b9",
    "title": "太父太师密国公赋诗江楼世称名笔从姪子绩得之以居肇缅思祖德且爱绩之能继志也为赋一首",
    "paragraphs": "当年太史谪仙翁，笔落江楼气吐虹。无复琴樽对鸥鸟，空遗松栢几秋风。由来兰玉生台下，重见溪山入坐中。顾我岂能绳祖武，倚阑归思附冥鸿。",
    "author": "曾肇"
  },
  {
    "id": "4349f81a-f070-4263-8a39-074e11ee5aa6",
    "title": "次兄子宣先生作高阳众乐园成被命金陵易镇韵",
    "paragraphs": "文物河间信可嘉，风流江左亦堪夸。水南水北千竿竹，山后山前二月花。久愧迂儒怀郡绂，聊须隽老驻军牙。两州耆旧无多怪，鲁卫从来是一家。",
    "author": "曾肇"
  },
  {
    "id": "f0e5afb7-c14d-4295-ad4d-b37c9bc8f590",
    "title": "游石仙巖次兄子宣公韵",
    "paragraphs": "尘埃华发换朱颜，十载重来款故关。天下楼台春寂寂，洞中鸡犬昼闲闲。苔深尚识曾题石，木老难寻旧戏环。未断凡心却归去，他年飞鸟会知还。",
    "author": "曾肇"
  },
  {
    "id": "511ed31d-1063-4901-b3ba-f858f30bfce9",
    "title": "族兄山庄",
    "paragraphs": "宦路崎岖寄此身，羨君筑室离嚣尘。能将孝谨传家法，何用声名动世人。桑落百壶甯惜醉，竹竿千亩不忧贫。求田更欲依丘垅，来往他时愿卜邻。",
    "author": "曾肇"
  },
  {
    "id": "64f3d976-9483-4e30-9a90-5b3961a08b69",
    "title": "出门寄家",
    "paragraphs": "出门日日念归期，恐过归期未得归。画角数声来别浦，孤帆一点背斜晖。行逢山树秋前落，坐见江云水上飞。尽是南人好风景，客心惊此却依依。",
    "author": "曾肇"
  },
  {
    "id": "3ca361b4-9e87-491b-b720-fd21ccd4addf",
    "title": "寄吕南公",
    "paragraphs": "主人第一河南守，之子无双江夏才。会见吹嘘上云汉，可能憔悴隠蒿莱。风骚寓兴垂金薤，翰墨传家富玉杯。倾盖相知胜白首，扁舟临别重徘徊。",
    "author": "曾肇"
  },
  {
    "id": "77b0d925-df0e-47b6-ae11-32d96fe24d36",
    "title": "淮南道中",
    "paragraphs": "四山蓊鬰气朝隮，晚雨廉纤未有泥。鸭绿几寻塘水浸，鹅黄一段稻秧齐。幽花布地金钱小，野蔓萦林翠幄低。满目淮南风景好，不堪时听子规啼。",
    "author": "曾肇"
  },
  {
    "id": "c359ca97-4550-48ed-b182-23bed23c543d",
    "title": "海陵春雨日",
    "paragraphs": "公事无多使客稀，雨时衙退吏人归。沉烟一炷春阴重，画角三声晚照微。桑雉未驯惭报政，海鸥相近信忘机。只将宴坐收心念，懒向人间问是非。",
    "author": "曾肇"
  },
  {
    "id": "b851e18c-f828-4469-98a2-64ea084b6a41",
    "title": "南郭隠居",
    "paragraphs": "南郭萧条居士家，断垣荒堑翳蓬麻。筼筜映水千竿直，略彴当门一径斜。老有图书忘世界，贫无杯酌送生涯。倘来轩冕何须贵，未胜牛衣驾鹿车。",
    "author": "曾肇"
  },
  {
    "id": "b72e4130-8803-4d9f-84ab-7afbe6526042",
    "title": "次后山陈师道见寄韵",
    "paragraphs": "故人南北叹乖离，忽把清诗慰所思。松茂雪霜无改色，鸡鸣风雨不愆时。著书子已通蝌蚪，窃食吾方逐鸒斯。便欲去为林下友，懒随年少乐新知。",
    "author": "曾肇"
  },
  {
    "id": "693a0814-9b90-4941-9c35-3faec7ea6c15",
    "title": "京口甘露寺",
    "paragraphs": "屈曲危楼倚半空，诗情无限景无穷。江声逆顺潮来往，山色有无烟淡浓。风月满楼供一览，干坤万里豁双瞳。片云迥逐斜阳去，知落淮山第几重。",
    "author": "曾肇"
  },
  {
    "id": "df6aa429-43ae-42b0-9107-79663254ea7d",
    "title": "元祐六年十月庚午驾自景陵宫移仗谒先圣孔子祠入门降辇步就小次由东阶以升奠爵再拜礼官告成礼然后退幸太学诏博士皆升堂坐诸生两庑下命国子祭酒丰稷讲书无逸终篇因又幸武成王庙而还左丞相吕大防右丞相刘挚率百官皆从于是丞相赋诗以形容上德诸在位者皆属和肇以礼官忝从诸大夫之后谨和诗一章",
    "paragraphs": "琳馆陪祠日未央，隆儒诏跸至胶庠。桥门亿万衣冠集，阙里三千弟子行。降辇横经尊往圣，垂裳论道法前王。宗公归美清风诵，穆若赓酬出庙堂。",
    "author": "曾肇"
  },
  {
    "id": "404f4080-7b8b-47a5-9bf5-d80750a05c9e",
    "title": "武夷山天柱峰",
    "paragraphs": "燕越相望路八千，忽惊天柱落樽前。何如乞我双凫舄，飞上峰头访列仙。",
    "author": "曾肇"
  },
  {
    "id": "8d1afac0-e449-40d3-ab86-97532f6bf103",
    "title": "南昌绣谷山幽谷亭",
    "paragraphs": "行尽车马尘，踏见水石环。谁为千家县，正在清华间。",
    "author": "曾肇"
  },
  {
    "id": "5b68f4cf-e9c4-47f8-be9e-8dff6455fc5f",
    "title": "滁州琅玡山茶仙亭",
    "paragraphs": "山僧独好事，为我结茅茨。茶仙榜亭中，颇宗樊川诗。",
    "author": "曾肇"
  },
  {
    "id": "a52343e5-6453-4048-a77c-0e8990e3f733",
    "title": "灵寿同年兄再以杞屑分惠复成小诗以代善谑",
    "paragraphs": "场屋十年长，铃斋一笑欢。微言师水薤，交分讬金兰。腹饱仙人杖，心存姹女丹。他时玉京路，同缀侍宸官。",
    "author": "曾肇"
  },
  {
    "id": "bb4a2645-a568-41e0-9c2a-475dc6689236",
    "title": "上王荆公墓",
    "paragraphs": "天上龙胡断，人间鵩鸟来。未应淮水竭，所惜泰山颓。华屋今非昔，佳城闭不开。白头门下士，怅望有馀哀。",
    "author": "曾肇"
  },
  {
    "id": "1cf37882-9747-45c4-8fa6-61e02ef4bcc1",
    "title": "河间",
    "paragraphs": "南北车书久混同，河间今有楚人风。独惭太守非何武，已见州闾出两龚。",
    "author": "曾肇"
  },
  {
    "id": "6bd4b6cf-c88a-4319-a5d5-3ac6ced84648",
    "title": "二贤堂  其一",
    "paragraphs": "天骥精神凤羽仪，青云天路此委蛇。由来道谊千钧重，不独文章一世师。史牒已传三黜赋，骚人谁继八哀诗。有时无命非今日，从古长沙贾傅悲。",
    "author": "曾肇"
  },
  {
    "id": "668fbe9c-94de-4fb2-bd42-3b7d12ec94ad",
    "title": "二贤堂  其二",
    "paragraphs": "万壑千巖花草香，醉翁此地昔徜徉。不闻燕雀知鸿鹄，但见鸱枭笑凤凰。平日声名追屈贾，暮年勳业佐虞唐。神清洞府今何处，故事空留楚天傍。",
    "author": "曾肇"
  },
  {
    "id": "e0e7dc8b-296c-4586-bd28-8fa567aad460",
    "title": "凤凰台",
    "paragraphs": "箫声无复到层台，画栋空馀燕雀来。我是凤凰池上客，等闲汀鹭莫相猜。",
    "author": "曾肇"
  },
  {
    "id": "a02721c2-1b06-4639-b606-a9f52f777084",
    "title": "凌霄花",
    "paragraphs": "凌波条体纤，柔枝叶上缀。青青乱松树，直干遭蒙蔽。不有严霜威，焉能辨坚脆。",
    "author": "曾肇"
  },
  {
    "id": "51dec058-aeb2-4dcc-abaa-7395e1f192cc",
    "title": "紫薇花  其一",
    "paragraphs": "堂前紫薇花，堂下红药砌。繁华天上春，偪仄人间世。",
    "author": "曾肇"
  },
  {
    "id": "4c01d11b-d09a-4923-8bb3-8944fa267d2c",
    "title": "紫薇花  其二",
    "paragraphs": "明丽碧天霞，千茸紫绶花。香开荀令宅，艳入孝王家。几岁自荣辱，高情方叹嗟。有人移上苑，犹足占年华。",
    "author": "曾肇"
  },
  {
    "id": "a4a57643-a0c8-467f-8b9f-1938eee53af9",
    "title": "灵寿木",
    "paragraphs": "滇池藤赤人难到，太乙青藜事近诬。林下搘来供燕息，省中携去宠师儒。",
    "author": "曾肇"
  },
  {
    "id": "ac82a2b8-c033-452c-a9ad-745857617621",
    "title": "薝卜花",
    "paragraphs": "林兰擅孤芳，性与凡木异。不受雪霰侵，自足中和气。欲知清净身，即此林间是。",
    "author": "曾肇"
  },
  {
    "id": "ce683bac-2648-4360-b17d-7750dc82ef5f",
    "title": "南丰军山庙碑",
    "paragraphs": "土膏起兮，泉流驶兮。牧徂于田，偕妇子兮。既耕且艺，耘且耔兮。一岁之功，在勤始兮。野无蟊螟，塘有水兮。非神之力，其谁使兮。我苞盈兮，我实成兮。挥镰铚铚，风雨声兮。囷仓露积，如坻京兮。遗𥟱滞穗，富鳏茕兮。饮食劝酬，销忿争兮。傥非神助，岁莫登兮。我有室家，神所祐兮。我有旌倪，神所寿兮。神之惠我，维其旧兮。上之报神，亦云厚兮。酾酒刑牲，殽杯丰兮。吹箫考鼓，声逢逢兮。我民荐献，无终穷兮。千秋万岁，保斯宫兮。",
    "author": "曾肇"
  },
  {
    "id": "ba8bb70e-c2e8-4e59-964f-6762e4329ca0",
    "title": "题王晋卿所藏郑虔著色山水图",
    "paragraphs": "曾访江南鸟爪仙，误随尘网落人间。红泉碧涧春风里，尚记麻源谷口山。",
    "author": "曾肇"
  },
  {
    "id": "4e8f334d-f7df-49bc-bcf2-3881429903ac",
    "title": "迩英阁侍读筵作",
    "paragraphs": "二阁从容访古今，诸儒葵藿但倾心。君臣相对疑宾客，谁识昭陵用意深。",
    "author": "曾肇"
  },
  {
    "id": "74cf124e-063e-4c52-89a8-4a829e5233f0",
    "title": "迩英阁前槐后竹双槐极高而柯叶拂地状如龙蛇或谓之凤尾槐",
    "paragraphs": "凤尾扶疏槐影寒，龙吟萧瑟竹声干。汉皇恭默尊儒学，不似公孙见不冠。",
    "author": "曾肇"
  },
  {
    "id": "b05d8309-83a0-4ec8-91b5-35ab97b9c24a",
    "title": "句  其一",
    "paragraphs": "巖巖九门深，日举费十万。忽于泥滓中，得列方丈案。腥咸置齿牙，光彩生顾眄。从此辱虚名，岁先包橘献。微生知几何，得丧孰真赝。玉食有云补，刳肠非所患。",
    "author": "曾肇"
  },
  {
    "id": "b2f43f18-800f-4383-a99a-1cfbedb7f369",
    "title": "句  其二",
    "paragraphs": "蜜云新样尤可喜，名出元丰圣天子。",
    "author": "曾肇"
  },
  {
    "id": "f90e8bbb-5025-422d-8bab-bc86f17750a0",
    "title": "句  其三",
    "paragraphs": "鼎湖弓剑仙游远，渭水衣冠辇路新。",
    "author": "曾肇"
  },
  {
    "id": "49f439b2-010d-47d6-8e2b-38d2e98a8a01",
    "title": "句  其四",
    "paragraphs": "阶除翠色迷宫草，殿阁清阴老禁槐。",
    "author": "曾肇"
  },
  {
    "id": "dcd65bc3-bdae-4f7d-a34e-6945cae97bdf",
    "title": "句  其五",
    "paragraphs": "夜雨暗添西涧水，春风开遍北楼花。",
    "author": "曾肇"
  },
  {
    "id": "b6486bc3-2a1d-4cdd-aefc-2a4bee6fe2db",
    "title": "句  其六",
    "paragraphs": "饮罢流连未归去，更来花下捧茶瓯。",
    "author": "曾肇"
  },
  {
    "id": "9f4cc13b-ca61-4824-99be-d7bdb78b721f",
    "title": "句  其七",
    "paragraphs": "紫蒂黄苞破腊寒，清香旋逐角声残。",
    "author": "曾肇"
  },
  {
    "id": "87e7c951-dd4d-488e-984f-0bc9da6cd53c",
    "title": "句  其八",
    "paragraphs": "一片朝云粉面干，雨馀仍带泪阑干。",
    "author": "曾肇"
  },
  {
    "id": "e3da84bc-ae65-4eb4-8970-8330fa371f30",
    "title": "句  其九",
    "paragraphs": "团团桂丛孤，枝叶寒更媚。托根庭宇间，自有幽人致。何必问嫦娥，青云借馀地。",
    "author": "曾肇"
  },
  {
    "id": "8842d130-ce27-4ab4-bb1b-11e642c57432",
    "title": "句  其一○",
    "paragraphs": "国艳宁施粉，天香自染衣。",
    "author": "曾肇"
  },
  {
    "id": "6a781acc-0147-4a43-8cbb-a8c0500c950f",
    "title": "句  其一一",
    "paragraphs": "风雨离披枝叶瘦，可怜终不减清香。",
    "author": "曾肇"
  },
  {
    "id": "9c8c3b81-d97a-41ae-ab2c-6a700ca4462a",
    "title": "句  其一二",
    "paragraphs": "春兰抱幽姿，无意生蒿艾。",
    "author": "曾肇"
  },
  {
    "id": "cda2ec01-002c-4de4-9ce4-cc79992fd109",
    "title": "句  其一三",
    "paragraphs": "文园渴疾正如酲，谁念流涎向侧生。",
    "author": "曾肇"
  },
  {
    "id": "07e924a8-b2cf-4936-8e22-4057eadf4e8c",
    "title": "句  其一四",
    "paragraphs": "兰蕙香浮衿解后，雪冰肤在酒酣间。",
    "author": "曾肇"
  },
  {
    "id": "c72eef62-b03c-4943-a6a4-1098ae533d72",
    "title": "句  其一五",
    "paragraphs": "童童双棕榈，葱蒨两车盖。",
    "author": "曾肇"
  },
  {
    "id": "86e5ec83-a2dd-407e-92c3-f8a7d8d879ca",
    "title": "句  其一六",
    "paragraphs": "虽非百尺材，岁晚好颜色。",
    "author": "曾肇"
  },
  {
    "id": "13fd4e76-3a90-4406-9027-fc4ac229b4a1",
    "title": "句  其一七",
    "paragraphs": "婆娑两佳木，生长在巖石。移植君子堂，初因醉翁识。",
    "author": "曾肇"
  },
  {
    "id": "8c08ee1a-5112-4127-9a51-ac1e60a3d7ef",
    "title": "句  其一八",
    "paragraphs": "查侯得灵药，言自八公来。当时云中犬，千岁伏陈荄。",
    "author": "曾肇"
  },
  {
    "id": "79eb09bc-8006-4dc6-8781-142fdc878b68",
    "title": "句  其一九",
    "paragraphs": "君不见莆阳学士蓬莱仙，制成月团飞上天。南北自此俱岁贡，寸璧往往人间传。",
    "author": "曾肇"
  },
  {
    "id": "b91043f4-bb2e-413c-92a7-a23c54c2b25f",
    "title": "句  其二○",
    "paragraphs": "蘼芜有香叶，采采乘清旦。山头去妇思，堂下骚人怨。使君亦何为，烹茶奉閒燕。",
    "author": "曾肇"
  },
  {
    "id": "1ee20e65-9ae3-45f5-91b5-d0dfdd3ea79c",
    "title": "鸡鸣行",
    "paragraphs": "鸡鸣问路行，挟马渡溱洧。老树势突兀，指点疑山觜。茅茨渐分明，牛马犹昏翳。霜落路四平，星沉天若水。小民幸安乐，朝廷多贤士。食禄乃强颜，流连为妻子。吾闻嵇阮辈，放荡形骸弛。而我小县中，区区又何理。",
    "author": "毕仲游"
  },
  {
    "id": "749fecb8-1484-447a-a3e9-2fab37896cb2",
    "title": "自罗山入信阳再过金关道中作",
    "paragraphs": "阴林寂无风，鬼火自明灭。山泉怨何事，耳声入呜咽。青泥溅马腹，黄叶沾人发。半夜渡前溪，昏昏水中月。",
    "author": "毕仲游"
  },
  {
    "id": "37e0f708-43dd-4a21-8d2e-9927232d7660",
    "title": "自山阳还至寿春道中有感",
    "paragraphs": "寒风切人骨，晴日淡无色。千里今又还，何时许安宅。此身方龃龉，此地尤反侧。安得羽翼生，高飞离楚泽。",
    "author": "毕仲游"
  },
  {
    "id": "69e61f5c-9ee2-4c92-94b9-a139d8b255b1",
    "title": "颍河夜泛",
    "paragraphs": "提携俯清流，自适固閒燕。深行岂不好，路远怯萦转。撑舟上孤渚，星月灿水面。目力不自收，随波起花眩。谁家种禾黍，绿色压秋甸。树密云更深，云昏山不见。杯盘任狼籍，起坐有馀恋。幸偶东山儒，况逢京国彦。何人发高咏，满坐清风遍。顾我童子吟，奚能愧雕篆。",
    "author": "毕仲游"
  },
  {
    "id": "655e564d-0b82-4157-8354-bf48043ef602",
    "title": "从范龙图月下泛舟",
    "paragraphs": "年丰闾里安，岁晚生事歇。官池公载酒，痛饮消日月。迫冬上青林，山气凋人发。坐若江海游，楼船中夜发。冷光飞太虚，照我盘中蕨。清影落潭心，逃遁蛟龙没。如穷河源邈，相见崑崙崒。怪石钩我衣，嵌空尽山骨。上宾富佳咏，音动鼋鼍窟。涌溢词有源，倒恐三江竭。公怀沧洲趣，一夕梦南越。别有谏诤姿，屹如韦补阙。",
    "author": "毕仲游"
  },
  {
    "id": "be93c98f-ce16-407d-8ff7-5849c7abe6ac",
    "title": "五更",
    "paragraphs": "五更不成梦，起坐倚东壁。晓月下中天，照我西屋白。路行相冲冲，林宿闻哑哑。便欲就巾冠，巾冠正狼籍。",
    "author": "毕仲游"
  },
  {
    "id": "f41943ec-cfa1-4052-87db-abed346dd12d",
    "title": "自灵泉晚过崇因寺口占",
    "paragraphs": "前峰竦而嵬，后峰屹且峨。冷月射溪水，紧风平野火。同游独无语，此意谁知我。虎避无情人，出门不须锁。",
    "author": "毕仲游"
  },
  {
    "id": "39c693e6-dea4-4826-ab85-7d275b639fa8",
    "title": "宿崇因寺十韵",
    "paragraphs": "山大石巖巖，平川沙莽莽。深崖忽有路，一寺何高敞。彼僧胡为知，迎我共攀上。夜深眺前峰，百里如指掌。诗翁旋沽酒，欲得咏今曩。下笔皆珠玑，嗟予岂能仰。往来气益乘，欲敌不敢往。回笑尘埃人，何殊在罗网。吟哦不自制，逸韵弥清响。便可书壁东，留为异时赏。",
    "author": "毕仲游"
  },
  {
    "id": "3a770e73-d008-4983-8972-7b34ac12407c",
    "title": "和子思舅氏晚出崇因之什",
    "paragraphs": "烟花寒已凝，风色寒犹恶。路雪爱萦绵，簷澌讶垂箨。途行想前事，数岁只如昨。渐欲过阴崖，愁看冰凿凿。",
    "author": "毕仲游"
  },
  {
    "id": "6f7eba0d-7fd5-450b-8218-b7cee650dab1",
    "title": "留别陈子思舅",
    "paragraphs": "三载岂不长，回念如转烛。南行在今夕，何以图款曲。朱轮走岐路，夫子驾牛犊。权门聚冠裳，夫子偃空谷。甘贫分始定，乐道心乃足。自怪离别间，悽然悲满目。欲为商声操，操变不可复。欲为秦声吟，吟短不可续。杯行竟无语，慷慨遶空屋。别后两如何，祇应保饘粥。",
    "author": "毕仲游"
  },
  {
    "id": "16154901-ac50-4135-b5c3-a183632cf8ac",
    "title": "佳辰",
    "paragraphs": "春风雪中来，吹我堂上茵。斑衣次命服，左右如卿云。芳樽洗复酌，再拜属吾亲。亲年如大家，四子十二孙。子孙亦何事，忠孝而能文。请看今世愿，不必辞贱贫。三牲苦易得，轩冕祇荣身。愿以五百岁，献母为一春。",
    "author": "毕仲游"
  },
  {
    "id": "712c3244-adb7-457b-bd68-0b79a26f9de1",
    "title": "再至兖州简晁十二子履",
    "paragraphs": "送客客未至，自作河梁游。清澜浴晓日，烂漫黄金浮。苹藻飘不断，怅望莲亭幽。忆君古堞诗，八月如转头。",
    "author": "毕仲游"
  },
  {
    "id": "9facca13-075e-4748-8e91-80d313cd5eb7",
    "title": "静胜轩",
    "paragraphs": "官居背西墉，有居惟蔀室。川原在其外，指掌千里隔。李侯富天巧，凿壁盗山色。清风洒面至，竹荫横西北。坐令方丈地，万古遗胜蹟。管氏南州来，谓侯有静德。朱轮走岐路，夫子驾牛轭。权门聚冠盖，夫子偃空壁。甘贫分始定，乐道心乃得。自怪尘土人，兹焉憩行役。欲为居士操，声淡不可识。欲学幽人吟，词野不可易。忘怀古今混，问道干坤窄。此意竟如何，青灯夜方寂。",
    "author": "毕仲游"
  },
  {
    "id": "c415f8ab-2a89-46c6-8c64-5aa880d1d89e",
    "title": "古寺",
    "paragraphs": "崎岖五六州，夏行今欲雪。乱山出已尽，平地心目豁。晴日午未温，霜云晚如泼。萧疏秦树远，旷荡周原阔。径竹掩招提，门庭苦凄飒。廊低不可步，壁朽何堪剳。岁月惊转头，是非纷若栉。行归聊可悲，再出尤凛冽。用此免饥寒，谋生一何拙。",
    "author": "毕仲游"
  },
  {
    "id": "64886bfd-c4a6-4826-9f90-13002a9159a2",
    "title": "城中见山",
    "paragraphs": "尘埃埋马足，人事如鼎沸。朝餔尚不厌，何暇论身计。北山十里近，云色带阴翳。日日在目前，无由谢城市。",
    "author": "毕仲游"
  },
  {
    "id": "c2274c20-d48b-4b92-a05e-ff15c60ec77f",
    "title": "曹南席上分题警鹤",
    "paragraphs": "清风来九皋，月出寒夜永。故人闻鹤唳，惊起同引领。山遥声有怨，树暗飞无影。不若君子言，诗书日相警。",
    "author": "毕仲游"
  },
  {
    "id": "c8473118-a0cc-4a61-959f-9980521e50e7",
    "title": "熙州蒋颖叔侍郎席上",
    "paragraphs": "仗钺出金门，投壶开玉帐。高秋沸箫鼓，万叠环青嶂。白云衬湖底，舟行若天上。绝胜后将军，峡中惟四望。",
    "author": "毕仲游"
  },
  {
    "id": "f9a09655-a6e4-4b0c-bdf0-41e8679e566b",
    "title": "蒙晁美叔秘监召观书帖继示长句次韵",
    "paragraphs": "作官在閒地，而我不得閒。有怀南阳书，三载愿未还。驾言觐中郎，踊跃心桓桓。软言慰孤寂，芳樽洁晨餐。词妙编简动，理惬心意安。期为高人知，匪效男女欢。珍怪渐倾写，宝墨来三韩。内愧无衣裾，腼面依门阑。元匪白眉者，谬作青眼看。古书罗异代，千百犹未殚。如何二王迹，到今纸墨完。若获摩尼珠，寘在承露盘。开缄龙蛇踊，偃蹇风涛宽。熟视已收卷，爱惜还重观。笔意不可尽，始知学书难。永惭出纳卑，敢近华省观。珍重难再觌，出门犹据鞍。",
    "author": "毕仲游"
  },
  {
    "id": "975f3f6f-7fd4-484c-b08a-3f5007caf30c",
    "title": "感兴简欧阳仲纯兄弟",
    "paragraphs": "昔我来颍州，系马西湖滨。颍州绝褊小，所爱民心淳。中间入南国，八载寄寿春。去颍无十舍，土风已顽羣。从兹重所处，不敢择要津。迁徙虽未固，常愿为颍民。今者伯氏来，得官邑相邻。民愚少鬭讼，所讯由饥贫。吏戆不识字，况复能舞文。惟有租与贷，未免劳躬亲。而我无官事，独得颐精神。日高偃空房，睡足方欠伸。日暮近灯烛，诵书忘冠巾。懒来起复坐，自在如閒云。忆昨游京师，交友千百羣。贤否未可辨，正直惟仲纯。仲纯年始壮，气概雄三军。文章不待学，下笔如千钧。饮酒或一醉，万物如埃尘。近过颍州见，颜色弥清醇。兄弟亦相遇，磊落皆奇人。邀我上书堂，为我拂素茵。呼奴正大案，食饮罗甘辛。论议不惜口，彼此从天真。夜川月色黑，笑语犹相闻。丈夫各有志，大者思经纶。其志苟未得，不如安其身。何时买锄犁，耕凿颍水垠。颍鲤如可钓，持竿就漪沦。相逢俟头白，不复思淮濒。",
    "author": "毕仲游"
  },
  {
    "id": "a3947ebd-52d0-4750-a0f4-da203b66a264",
    "title": "送王君仪北归",
    "paragraphs": "不能送君行，强题送君诗。诗中有鄙语，不是离别辞。君长不五尺，气若千丈蜺。谈经掩众口，论道惊羣儿。况君擅才华，文若老吏为。刚肠乏软语，面折不我随。人尝论君材，照坐珊瑚枝。畴能论君心，清静如摩尼。奈何三十六，未免州县卑。君装赴国门，仆瘦病马羸。太仓幸可籴，穷达慎所之。儒冠易感慨，华屋难伸眉。纷纷儿女曹，足令壮士悲。工部贪采药，汉老甘茹芝。不逢方外人，勿吐胸中奇。",
    "author": "毕仲游"
  },
  {
    "id": "244c0ec2-c509-4169-95d8-3fdaec2efd41",
    "title": "赠卢砺",
    "paragraphs": "东风吹大河，北客思故乡。门前车且留，念此道路长。子服儒衣冠，其家有禁方。非徒学之精，而又心术良。闻声辨生死，易臂知阴阳。救瘵先闾里，懒上王公堂。子来视余疾，反侧方在床。头风应手愈，珍重不敢忘。遗我刀匕药，三年用康强。我家乏黄金，我才非庾郎。赠子不成礼，秃笔题药囊。",
    "author": "毕仲游"
  },
  {
    "id": "4e535ab8-8754-4778-a1b0-e1f8ccbd714f",
    "title": "和孔毅夫学士题小阁",
    "paragraphs": "共坐既云隘，出也欲何之。晴窗日可负，此地猜瑠璃。朝衣虽已穿，襥被亦已迟。缅思庐霍胜，入手当何时。",
    "author": "毕仲游"
  },
  {
    "id": "8a1ff71a-a8a9-44c9-82dd-2172a719de99",
    "title": "和孔毅夫省宿",
    "paragraphs": "拙学如拙商，欲益翻折阅。壮心消已尽，况复形羸苶。君年虽不少，面目犹冰雪。汉署夜如何，青灯兼白月。",
    "author": "毕仲游"
  },
  {
    "id": "f1137751-a859-4ea9-8edc-aa3e009ca144",
    "title": "再和孔毅夫省宿",
    "paragraphs": "吾懒不阅书，知书不我阅。双瞳瞀仍眵，四体病如苶。黑须忽已苍，但未头如雪。空食竟何裨，留连惊岁月。",
    "author": "毕仲游"
  },
  {
    "id": "82d0cfa6-f9f7-43c8-b0f7-4f12c617b235",
    "title": "和晁秘校",
    "paragraphs": "墙湿生野蒿，簷低胁嘉树。凉飚屋上过，故以逃大暑。念彼远戍人，荷戈事军旅。而我幸安宁，尚愧林泉主。",
    "author": "毕仲游"
  },
  {
    "id": "266b2354-4ac9-48cb-8030-17447355f451",
    "title": "和僧圆益题灵泉",
    "paragraphs": "我思灵泉游，不免去闾里。山寒景更清，触目皆可喜。兹泉何潺潺，宛若云雾起。酌之无浅深，那再问泥滓。盘盘山为腹，凿凿石为齿。喷薄无四时，其灵止如此。斯言闻于人，岂得尽其理。更唤山老来，烦师问初始。",
    "author": "毕仲游"
  },
  {
    "id": "1c22bbad-e6bd-4cb5-b749-232126cc8fc2",
    "title": "寿李少卿",
    "paragraphs": "佳辰遡中元，大第罗燕席。今岁共兹日，冠盖合佳客。中堂上寿迟，喜气生四壁。男女燕雁行，樽俎皆润泽。惟公台省旧，况是文章伯。明星在中天，五福阴有力。惟兹基本厚，未止家万石。共揖庙堂尊，苍生日安宅。南园椿已大，悠久与之敌。长看堂上儿，白头衣五色。",
    "author": "毕仲游"
  },
  {
    "id": "676e0bad-3bf9-4867-a4d7-76ac11f30633",
    "title": "希鲁奉议四兄生日",
    "paragraphs": "画工画青松，惨淡千年姿。辽鹤俛不啄，又有龟如綦。丈人坐中间，白发衣帔𢂹。云是东方宿，来为寿者师。再拜致此图，惟兄能似之。骨强老于松，心静灵于龟。形健瘦于鹤，自与长年期。从来事丹灶，得道今已迟。定应图上人，适照生之时。富贵虽常情，在兄奚足为。王侯金满堂，不义乃滓泥。岂如食旧德，朝冠与朝衣。况复源流远，后昆未可知。好看学行者，恐是麒麟儿。",
    "author": "毕仲游"
  },
  {
    "id": "d89da12f-dbee-46ae-9c6a-1d950e2e4a82",
    "title": "读县父诗榜",
    "paragraphs": "县地苦迫窄，县亭乃荒凉。胡为君子来，到此成诗章。上陈图史乐，次道为政方。终焉戒易足，俾尔能自强。荒亭实何幸，得此人不忘。年深粉墨剥，辞意弥激昂。谁云官冗小，会有真龙藏。其珠在人家，门户常有光。余来诵反覆，感歎鸣中肠。临风亟欲和，把笔犹徬徨。安得杜陵翁，为我题屋梁。",
    "author": "毕仲游"
  },
  {
    "id": "e1a26460-06fa-4b9c-b1d2-adf2ea3f6848",
    "title": "读于濆诗",
    "paragraphs": "于濆诗不多，遗藁数千叶。缅观作者意，重歎今人拙。雅辞清我骨，劲气喷壁裂。感激生乱亡，辛酸更愁绝。长城句最苦，三读泪流血。莫学蒙将军，功高家国灭。",
    "author": "毕仲游"
  },
  {
    "id": "7ab84792-6e61-4c7c-a486-b1dbb426ad50",
    "title": "伤春",
    "paragraphs": "人伤春色老，我伤春色深。桃花未肯落，半月羁吾心。有酒且斟酒，无酒将奚斟。有诗谩吟诗，无诗将奚吟。诗酒两不得，坐媿桃花林。咄嗟富家儿，满堂收黄金。",
    "author": "毕仲游"
  },
  {
    "id": "99a55da5-58db-438b-8b2e-4acc8dc820e5",
    "title": "苦雨",
    "paragraphs": "阴云藏雨来，风吼如海潮。乖龙喜当路，下雨连三霄。平河忽弥漫，不见城东桥。蛰者灌其穴，飞者飘其巢。惟有鱼与鼈，得势饶腥臊。虽闻雷霆震，若有鬼神号。禾丰不得敛，穗湿依生苗。农家堵户歎，始觉虚勤劳。乖龙莫之悟，自谓膏泽饶。始知旱魃虐，未得如雨妖。",
    "author": "毕仲游"
  },
  {
    "id": "2d95d31e-3264-4966-808e-8f9fa7d4150c",
    "title": "自罗山入信阳过金关道中作",
    "paragraphs": "村南闻鸡在村北，土垡如堪竹臲卼。野蒿诛尽露溪漘，山树烧残空石骨。疾风吹蓬如卷裘，河水夜冻凌割舟。但愿黄堂贺新雪，单衣布袜非吾忧。",
    "author": "毕仲游"
  },
  {
    "id": "5d2571df-76b7-41aa-8a87-b1753d4d9899",
    "title": "济阴",
    "paragraphs": "东州女儿年十七，身在风尘如在室。红腮绿领巧相宜，露浥海棠娇滴沥。态浓意远画不尽，对客无言却真实。济阴县令为留连，樽俎相逢复相失。我读古人书，又爱斯人美。既未能忘情，亦未能忘礼。以情败礼礼之贼，以礼约情情有止。上不与汝碍崆峒之山，下不与汝隔沧浪之水。无山无水有城市，咫尺青楼三万里。东家酒香喷兰芷，对客醉歌而已矣。君不见鲁国有男子，拒户不开宁老死。",
    "author": "毕仲游"
  },
  {
    "id": "3c0e08e0-9c03-4c86-bafa-bb43320532f1",
    "title": "送范德孺使辽",
    "paragraphs": "都门冠盖如云多，马头匼匝金盘陀。平明三节出城去，使华已过桑干河。桑干地寒毡作屋，冰霜满野飞鸿鹄。道旁箫鼓动地迎，铁面蕃儿皆拭目。金玦装成宝刀利，银鞍半露貂裘燠。日高宾馆驻前旌，馈客往来随酪粥。河间未弛新亭障，山后犹存旧风俗。幽燕妇女白如脂，露面来觇汉冠服。边风吹雪罨毡城，毡城在处为屯营。黄沙行尽到靴淀，新年下马单于庭。庭中之人识汉事，而公赫赫传家声。君臣把酒重相劝，知有从来忠孝名。好言天子神圣武，际天接地皆王土。桑麻万里富中原，制作千年还太古。白日亲观丹凤翔，黄河近报神鱼舞。不须铁甲屯大荒，坐见长城倚天宇。况君总发怀刚肠，往年司直中书堂。单骑走马绝瀚海，而今复使天一方。平时出入虽故事，男儿举足安可量。鄙人再拜赠公语，北边射猎云雪冈。平安烽火三万日，羽林超距閒金汤。年年蕃马输汉地，后车碨礧牵玄黄。愿持成效献天子，归来跃出尚书郎。归来跃出尚书郎，锵金鸣玉趋明光。",
    "author": "毕仲游"
  },
  {
    "id": "6275e983-bbb9-476d-85a0-bf0b231621a0",
    "title": "送朱彦文通直从庆阳辟命",
    "paragraphs": "洛阳之人秀眉宇，束发从军心自许。南彻梁江西瀚海，万里相从旧宾主。庆州之险山作城，青冈路狭如鬭鼠。我尝与君驰大漠，夜掘黄沙枕冰土。君今重行计安出，羽檄搀枪待君处。去年天狗堕地鸣，今年拟破灵盐城。男儿鞍马是常事，髀肉消尽须重生。况君到日春风发，行云夜闭沙场月。战马沾泥不用嫌，功成便浴雠人血。君不见高平范公庆历时，往筑大顺人不知。千金散士得死力，横山可取犹提携。至今塞下呼老子，关中使者公之儿。当年议奏千万语，攻守二策真可师。勿云近事不足道，狄青之辈为偏裨。",
    "author": "毕仲游"
  },
  {
    "id": "78b14c0f-d8fe-4f12-a154-00898ee001a5",
    "title": "送田百里归唐",
    "paragraphs": "田百里，飘泊如云心似水，我每思之中夜起。忽来访我黄河涘，抵掌欣欣不能已。身形虽么么，胆大无与比。兹行若过汝水濆，为寄新诗与陈子。",
    "author": "毕仲游"
  },
  {
    "id": "9fbb444c-88ef-4c68-b40c-bb9be49f66df",
    "title": "次韵和欧阳季默观书纪事之作",
    "paragraphs": "欧阳季默年三十，处世虽艰心地吉。居于颓垣坏屋偪仄之巷，而有倜傥慷慨汪洋之美质。高才横骛若飞走，横野腾山漫罝毕。吾懒居家病益生，絮帽蒙头造君室。儿童惊窥前复后，笑我衰迟见风栗。升堂发箧数百纸，烂锦繁华照初日。怒生风云与神会，怪走龙蛇堪股栗。奇踪虽在人已亡，今也源流苦萧瑟。吾家绨囊亦三四，纵有名书未充实。妻孥饥饿谓无用，谇语如蛩常唧唧。黄籤青缥才数种，若比君家百无一。后会慇懃定若何，人生聚散胡能必。",
    "author": "毕仲游"
  },
  {
    "id": "f5472a36-6112-4bdf-9fc4-0f813b018ff2",
    "title": "次韵和晁秘校招饮",
    "paragraphs": "侯门公子桃花色，岐路书生情反侧。羨君脱洒心坦平，交友如林真少得。怀中有疏未肯上，乡里小儿空太息。黄粱甑冷且沽酒，为客典衣无顾惜。淳于道旧釂五斗，倒载不辞门户隔。共约他年江海游，醉斩鲸鱼寻李白。",
    "author": "毕仲游"
  },
  {
    "id": "c112f7cf-46db-4393-8605-b6a44ebb1fdd",
    "title": "依韵和祖休承议",
    "paragraphs": "吾闻明霞之绮良工造，若比君诗工不到。掷地方知作者神，补天非是常人巧。放怀似觉干坤小，名节虽高心事少。君不见汉阴有丈夫，脚踏空山树芝草。",
    "author": "毕仲游"
  },
  {
    "id": "b7677b21-c0fd-4113-8756-0c246a4cbeb3",
    "title": "盖公堂歌",
    "paragraphs": "胶西丈人头皓白，避世不作诸侯客。黄帝老子是其师，短褐补肩人不识。呜呼相国起文吏，能解干戈谋社稷。诸田喋血腥未已，封裹疮痍与休息。三齐儒生多说士，强读诗书谈治国。席间众口乱如发，乡饮明堂尽陈迹。丈人西来貌甚野，杖藜柴车面黧黑。坐言治道本无事，要尔苍生自安适。尔能高卧知大体，男子耕耘女蚕织。用之天下如掌上，况尔区区城七十。相君再拜受其教，舍以高堂奉颜色。相君已死君不来，千五百年人歎息。眈眈新堂作者谁，密州太守文章伯。太守高吟醉太白，年谷常丰无盗贼。三牛倒曳九仙木，大斤截落瑯琊石。脩梁巨柱屹如湧，磊落巍峨称公德。太守思公公不见，闢户张筵望南北。诗成鬼神相对泣，文就龙蛇惊辟易。公今存亡讵可问，况今自有神仙骨。五嶷山高近城郭，太守有堂奚不宅。我欲写公之意于鸣琴，又欲画公之容于四壁，太守胡不置我于其侧。我欲奋飞无羽翼，注目高歌泪沾臆。",
    "author": "毕仲游"
  },
  {
    "id": "cbc24491-a6a9-47d2-85f0-c126489a48ef",
    "title": "鸿蒙歌",
    "paragraphs": "山川鸿蒙火未流，祝融羽卫行九州。南方有气缠斗牛，乃生之人宜公侯。谏书十上辞不留，绣衣夜过咸阳楼。清谈玉帐羌戎羞，羽林超距閒貔貅。单车弭节浉岸游，世间万事公无求。兹辰歌舞良燕休，满堂宾客来曹刘。再拜酌酒交献酬，文彩照耀珊瑚钩。愿公寿考踰山丘，以八千岁为春秋。",
    "author": "毕仲游"
  },
  {
    "id": "15518b18-0006-4cae-8ab6-fefdef7889b9",
    "title": "海内",
    "paragraphs": "海内儒生十七万，日诵诗书头白半。中有成名当路人，却视诗书犹弊券。犹弊券，可奈何。劝君收泪莫零落，古往今来此辈多。",
    "author": "毕仲游"
  },
  {
    "id": "6b255131-a672-4d27-9d84-1ab5ef604c2f",
    "title": "古冢行",
    "paragraphs": "朝行古冢东，暮行古冢西。冢中古人骨已朽，冢外游子今何之。朝食古道南，暮食古道北。道傍古迹不可见，道上行人常役役。古人居今人必爱，今有古人人不识。面前和好儿女颜，背后往往张弓射。拂衣归去非不会，无宅无田归未得。长靴短笏随众人，敛首低颜为俗客。深居晏坐尚恐喧，平路缓行犹恐蹶。口中有声未尝吐，咽入喉咙化为血。君不见谷口郑子真，又不见蜀中扬子云。子真老死耕巖石，子云嗜酒惟醺醺。丈夫穷达皆有命，万事得失非由人。街头沽贩味虽薄，犹可赊来倾入唇。",
    "author": "毕仲游"
  },
  {
    "id": "76d84cfd-46c0-4ddf-a2f1-b8adb9eeb65f",
    "title": "提葫芦行",
    "paragraphs": "提葫芦，竹丛里鸣。昔尝见人学，今乃闻尔声。草深山远径路狭，春尽日长花竹明。往来行人竟何事，足茧縢穿千里行。离家去国已牢落，况复饥渴贪前程。是时闻尔劝沽酒，下马解带留长亭。",
    "author": "毕仲游"
  },
  {
    "id": "108b54e1-7249-496f-9f37-f01fb6108b26",
    "title": "花溪四松",
    "paragraphs": "君不见吾植四松树，多植六松非溢数。高织筠笼避猛风，频挑壤穴防根蠹。直干清音已可怜，短长尺寸诗可传。草堂旧客今安在，锦里花溪四百年。",
    "author": "毕仲游"
  },
  {
    "id": "e41baa46-c321-4a24-bf74-e7a2adf76da2",
    "title": "观文与可学士画枯木",
    "paragraphs": "韦偃树石名天下，后日良工无及者。任侯借我枯木图，石气苍茫若唐画。画时只用床头笔，与可亲题是真蹟。霜皮合抱隠不彰，老盖支离存半壁。梢摧骨朽心已穿，干烂龙鳞体犹瘠。生意虽休根柢在，崛强杈牙倚天黑。胶流断节文理深，笋枝剥落如针直。坐久疑行古塞外，凌空惨淡千年色。起身就视觉有神，不见笔痕惟淡墨。岂徒挥洒无人似，苦节清风贫到死。任侯珍重竟何如，不独画好心君子。若使与可为俗流，枯木虽佳侯不收。",
    "author": "毕仲游"
  },
  {
    "id": "61bfffca-2088-4eac-a26d-9237afce2e13",
    "title": "杨照承议芦雁枕屏",
    "paragraphs": "画师不肯传风蝶，故作枯干逞奇绝。清秋未合结繁阴，深户何曾洒飞雪。雪里鸭儿苦耐寒，眠沙枕浦白云团。黄芦槭槭枝叶干，江头鸣鸭恰飞起，恍如身到潇湘间。潇湘洞庭云水隔，山路坡阤断行客。从来冬景画已难，况有翎毛似鹤白。已觉冰漫稻粱少，更疑水宿溪垠窄。生平有道付沧洲，今日床头行动色。屏风主人家近便，我昔曾过浔阳县，田芦野雁尝亲见。出门解榻定相逢，借我江乡今对面。",
    "author": "毕仲游"
  },
  {
    "id": "3fc5aa32-09d5-483f-b855-0314930c3793",
    "title": "出郊",
    "paragraphs": "出郊虽未远，已似恶尘埃。径稳车先到，门閒客自开。花从今日见，会是隔年来。载酒无知数，挥金可快哉。",
    "author": "毕仲游"
  },
  {
    "id": "87db44ae-b832-49b8-964e-e17cbf0c9bba",
    "title": "索马",
    "paragraphs": "索马周冈寺，鸟鸣问去程。顽风入衣冷，寒日带霜清。朝市心虽懒，江湖计未成。因循已三十，真恐悮生平。",
    "author": "毕仲游"
  },
  {
    "id": "7c4055ab-45f8-485f-a167-6a0b970960c8",
    "title": "信阳道中避暑",
    "paragraphs": "下马汤家市，前村数里赊。败篱瓜少蔓，簇舍豆先花。放袖从风入，停鞍待日斜。欲知为客恨，更久不成家。",
    "author": "毕仲游"
  },
  {
    "id": "8f68d41a-47df-47a7-8bed-337fa947d1b9",
    "title": "郾城道中阻雨",
    "paragraphs": "秋雨连三昼，羸骖驱不前。气昏吁可怕，云断复相连。风急时翻盖，泥暄懒著鞭。穷途不须问，吾道付高天。",
    "author": "毕仲游"
  },
  {
    "id": "0188e21b-ade4-4b64-a9f5-7b84991de9b4",
    "title": "许田道中雨止",
    "paragraphs": "索索风回阵，晖晖日弄晴。扫门收石润，走马觉身轻。路阔车添辙，泥干仆问程。暮川行客远，云气自昏明。",
    "author": "毕仲游"
  },
  {
    "id": "3e5d7b7c-3bd9-40d5-b301-05f125fd5739",
    "title": "虞城病中遣怀",
    "paragraphs": "本作看书室，翻成捣药堂。心违经岁月，病久怯风霜。未数囊中帙，先论肘后方。喜闻临贺守，鼓枻过湘江。",
    "author": "毕仲游"
  },
  {
    "id": "951e2d1e-735a-491d-b5c5-cf09ca0f9700",
    "title": "望王屋",
    "paragraphs": "感激愚公事，传从太古时。伏中犹积雪，雨上见朝曦。气与扶桑接，心疑峻极卑。天坛如可至，吾欲摘参旗。",
    "author": "毕仲游"
  },
  {
    "id": "2c72da28-98df-4a73-a782-710cdc2f35d4",
    "title": "过朱僊驿",
    "paragraphs": "气象皇州近，川原暮霭中。沙平千里白，日入半城红。出处形容改，驱驰岁月同。身名行可料，天地一衰翁。",
    "author": "毕仲游"
  },
  {
    "id": "1ccec5bd-78ba-4a12-9477-a0838eb36bb8",
    "title": "迁居颍谷",
    "paragraphs": "渐入深山处，都无客到来。轻裘胜挟纩，渴饮当衔杯。得失情何预，閒忙老共催。清风一披拂，安坐兴悠哉。",
    "author": "毕仲游"
  },
  {
    "id": "975f5778-1067-4b55-af74-34be80680b99",
    "title": "定居",
    "paragraphs": "腊尽风霜急，东城始定居。豫抄新岁酒，却读少年书。好事心浑懒，谈空病未除。转头成四十，吾道竟何如。",
    "author": "毕仲游"
  },
  {
    "id": "19936111-6397-4d63-ad2d-28435fcb56a9",
    "title": "赠脩颙上人",
    "paragraphs": "巾钵来何所，茅斋近竹林。能谈高士传，会得祖师心。我识诗情苦，公求理性深。三年居颍水，谁复是知音。",
    "author": "毕仲游"
  },
  {
    "id": "a63fd2a9-f3a9-45a2-a678-89c70855e91c",
    "title": "留别损之大士",
    "paragraphs": "去去南州远，无人可问禅。牵怀从此日，聚首在何年。水落城东路，风清淮上船。我心须自写，弹断古琴弦。",
    "author": "毕仲游"
  },
  {
    "id": "98332f64-844c-4e5a-a339-ca8e4f827b9a",
    "title": "河阳閒居",
    "paragraphs": "飘泊成留滞，河阳见五春。坏池无过路，委巷作比邻。粝食稀留客，肩舆懒倩人。临流休照面，自合鬓如银。",
    "author": "毕仲游"
  },
  {
    "id": "e0ea7f61-3790-4799-8fee-5efbaa40d222",
    "title": "河阳重九",
    "paragraphs": "佳辰虽可重，无客共登高。蒸粉随粗饭，挼花对浊醪。放歌元不解，拟赋亦徒劳。坐听儿童语，悠悠愧尔曹。",
    "author": "毕仲游"
  },
  {
    "id": "a42584d2-52f0-4bbe-b4f2-69c44cbe837f",
    "title": "献寿二首  其一",
    "paragraphs": "庆日三阳近，高门附帝居。迎祥春入暮，献寿晚连裾。中子今持节，诸孙日诵书。始知题万石，未足大吾闾。",
    "author": "毕仲游"
  },
  {
    "id": "8fdf4f68-4697-48b7-83b8-de60f47a1f9c",
    "title": "献寿二首  其二",
    "paragraphs": "家近黄金阙，筵供白玉船。两孙今应诏，一子日朝天。寿酒如鳞次，斑衣作阵圆。梦龄人试数，从此更千年。",
    "author": "毕仲游"
  },
  {
    "id": "702f3c3f-a8f0-4989-b435-f98c02b9dde9",
    "title": "佳辰二首  其一",
    "paragraphs": "傍腊春犹远，佳辰气自和。慈颜亲事少，寿相比人多。姊妹新为会，儿童预作歌。莱衣容醉倒，始奈锦茵何。",
    "author": "毕仲游"
  },
  {
    "id": "89f7f7b5-d536-447f-855e-a5d6e717fe39",
    "title": "佳辰二首  其二",
    "paragraphs": "户内三千口，谁为第一樽。清风传旧族，阴德助吾门。阿母神仙降，班姑法度存。他年堂上燕，侍立见玄孙。",
    "author": "毕仲游"
  },
  {
    "id": "dbeed6d5-13e2-458e-bd9a-007341933290",
    "title": "姪马子试晬",
    "paragraphs": "去岁当今日，儿生在北堂。眉疏才必秀，耳大寿应长。乳骥蹄犹小，冥鸿翼未张。吾门如可大，借汝志强梁。",
    "author": "毕仲游"
  },
  {
    "id": "a4dfb096-c515-4926-a5ab-4cf797675bfb",
    "title": "早赴城西仓即事呈诸同志",
    "paragraphs": "上马鸡鸣后，都门四望中。晓光欺月色，和气挟春风。计拙功名远，官閒况味同。醉乡如可入，相率慰飘蓬。",
    "author": "毕仲游"
  },
  {
    "id": "dd2effbf-e8f3-4006-a2d3-5a4020391f36",
    "title": "就南排岸谒宋成伯不值而还蒙诗见赠次韵",
    "paragraphs": "懒作青门客，来寻隠吏居。上堂谁解榻，窥户却还车。似怕临池驿，空翻插架书。生涯知有地，共学灌园蔬。",
    "author": "毕仲游"
  },
  {
    "id": "5964c202-8fa4-4f97-aa19-3e1b5b5d9371",
    "title": "乙亥岁八月十五日夜同景叔知府少卿翼道提举大夫望月于河中之名阃堂兼简襄守欧三叔弼虢守孙八元忠二首  其一",
    "paragraphs": "上楼初照席，条华渐分明。佳节三秋半，前期一雨晴。冷光天外散，高会世间清。坐久疑轻举，微风习习生。",
    "author": "毕仲游"
  },
  {
    "id": "882a128f-74a4-44a1-9498-dc4c3c544404",
    "title": "乙亥岁八月十五日夜同景叔知府少卿翼道提举大夫望月于河中之名阃堂兼简襄守欧三叔弼虢守孙八元忠二首  其二",
    "paragraphs": "秋深仍雨过，望月宴高城。列岫呈中夜，微云避太清。星沉天若扫，林迥野无声。故友知强健，应同醉五更。",
    "author": "毕仲游"
  },
  {
    "id": "c4519226-bf5a-4551-ae0f-de8a5ad954e7",
    "title": "陪蒲守景叔学士会畅家园",
    "paragraphs": "亭幽宜更酌，树近合频行。蒲剑槮槮长，荷钱叠叠生。隔林千岫踊，带郭一川横。共选寻山屐，无心更濯缨。",
    "author": "毕仲游"
  },
  {
    "id": "43413f76-27c6-43cb-b7fd-bb5b0828fc03",
    "title": "沈丘县遇冬至夜会夷仲明叔",
    "paragraphs": "佳节无佳句，留连小县城。客来炉火著，人静佛灯明。把酒随时俗，高吟属弟兄。令人惊岁月，屈指是新正。",
    "author": "毕仲游"
  },
  {
    "id": "50fce02e-9e23-4bf9-8d6c-7e99177469f2",
    "title": "次韵和宋宁道太祝许氏园席上",
    "paragraphs": "雅宴属才华，清诗自一家。高谈落风雨，醉目傲烟霞。席地疏林隔，传杯小径斜。再来春已老，犹得醉残花。",
    "author": "毕仲游"
  },
  {
    "id": "d79791f4-eb6b-4fe1-b556-cc8d830ff3ae",
    "title": "次韵席上",
    "paragraphs": "无寥情易感，多病酒先除。城影落平地，月光飞太虚。高吟空有调，倦思本无馀。读罢传三鼓，披衣归我庐。",
    "author": "毕仲游"
  },
  {
    "id": "f4bd78a8-345e-4f8a-b250-74108f384905",
    "title": "夜宿崇因寺述怀奉呈诸公",
    "paragraphs": "月老庭除白，火明山顶高。酒容无俗客，诗兴任吾曹。促席暂讙谑，思家还鬰陶。坐闻钟磬响，那免话离骚。",
    "author": "毕仲游"
  },
  {
    "id": "5de6bed4-990a-4b38-94cf-485f2dee4ff5",
    "title": "寓宿乐明之殿直家戏作",
    "paragraphs": "地狭开炉小，门深掩径斜。雨寒冰裹木，风怒雪翻车。北第频留客，南园欲探花。我身无定所，酒到是吾家。",
    "author": "毕仲游"
  },
  {
    "id": "d951cb96-b967-4c1b-a2e0-7a4e1c541d83",
    "title": "会草堂尝酒戏成四十字呈子思舅",
    "paragraphs": "白酒旋开封，身如鸟出笼。愁肠先抹倒，醉眼任蒙松。甕近那妨就，杯寒且更烘。翁居镇如此，我马又西东。",
    "author": "毕仲游"
  },
  {
    "id": "fdf86718-af6d-4f01-a9e2-3bc98b6f2380",
    "title": "酒后",
    "paragraphs": "为尔题诗句，诗成莫浪传。避人那是怯，劝酒自知妍。翠袖身如削，清歌喉未圆。良宵谁与并，明月共婵娟。",
    "author": "毕仲游"
  },
  {
    "id": "c9ca5766-9d83-44fd-9bb4-799f74c3283a",
    "title": "次韵子思舅",
    "paragraphs": "幽居山雾合，日色晓相交。冻马空嘶枥，癡鸦不离巢。旧醅澄绿沫，新橘破朱苞。我岂扬雄比，无须苦客嘲。",
    "author": "毕仲游"
  },
  {
    "id": "adf3c63a-8b8d-494a-9402-73ce0474b20f",
    "title": "读子思诗二首  其一",
    "paragraphs": "子思诗二百，开卷泪沾衣。今世识者少，古人能亦稀。当年出咳唾，此日成珠玑。谁怜盛名后，妻子贫无衣。",
    "author": "毕仲游"
  },
  {
    "id": "cb3ece5e-4baf-4f2f-ab89-09208e5f48a3",
    "title": "读子思诗二首  其二",
    "paragraphs": "子思诗句好，当日少知音。不作苏梅体，犹胜庾鲍吟。郏城山不改，清颍水犹深。试问安良事，流传直至今。",
    "author": "毕仲游"
  },
  {
    "id": "4b8ac67a-a2b8-4a6d-a129-f3f50c5c7e1c",
    "title": "次韵李成之待制见寄",
    "paragraphs": "有客昔遭遇，郎官帅秦川。得閒欣燕处，佳句出天然。羽翼九万里，功名三十年。诗成传万口，世俗累都捐。",
    "author": "毕仲游"
  },
  {
    "id": "18fe0d68-91d8-45b6-9dcb-44f59786bf64",
    "title": "次韵和子夷秘校见惠之作",
    "paragraphs": "启函如会面，怀抱为君开。昔有风骚主，今为伯仲才。士风门外辙，生计掌中杯。早晚依闾巷，乌巾恣往来。",
    "author": "毕仲游"
  },
  {
    "id": "d0ca079b-3a63-4a21-bc3e-d573cb5a9e55",
    "title": "次韵杨久中阻雨",
    "paragraphs": "鸡鸣虽不改，人病自添慵。地滑泥无迹，簷疏瓦有松。天低浑似幕，云怒不成峰。欲决繁阴破，惭无利剑锋。",
    "author": "毕仲游"
  },
  {
    "id": "7697553c-44f4-4050-a15e-6d595bc329fb",
    "title": "次韵和越州监酒酂令七兄见寄",
    "paragraphs": "去国悲新垄，还乡曳故裾。涧寒迷路晚，花落度关初。计拙家无补，官閒睡有馀。生儿如可教，早晚大吾闾。",
    "author": "毕仲游"
  },
  {
    "id": "f39f5d74-f477-40e4-b036-e61319146cd9",
    "title": "读将叔弟送路帅诗",
    "paragraphs": "定州诗刻好，模寄比南金。道尽行人意，堪论作者心。边城归盛事，雅道付知音。珍重吾将叔，当时亦苦吟。",
    "author": "毕仲游"
  },
  {
    "id": "261f0f8c-2dd3-43b7-946f-5172ed288250",
    "title": "和宋成伯",
    "paragraphs": "度日门长掩，寻春事已非。鹊惊随吏散，燕熟傍人飞。手拙裁书懒，头昏漉酒稀。坐来空咄咄，不是悟禅机。",
    "author": "毕仲游"
  },
  {
    "id": "b5ea8d62-7648-40a4-af0e-855e38c7bc93",
    "title": "蕨涧曹正叔有诗见寄因以答谢",
    "paragraphs": "子学有馀力，我生无定居。与人常不合，谋己一何疏。酒熟同谁酌，诗成懒自书。会须还颍水，高枕闭吾庐。",
    "author": "毕仲游"
  },
  {
    "id": "16426ea8-09c1-4acf-8fbe-b2d914f2fd2f",
    "title": "得来书有感因成四十字呈夷仲宣仲",
    "paragraphs": "独坐长如醉，书来意暂醒。未能论会合，犹且慰零丁。客少庭稀扫，人回户又扃。归期试閒卜，见说紫姑灵。",
    "author": "毕仲游"
  },
  {
    "id": "683ed7d6-d96f-410b-b304-b7b67f61557b",
    "title": "寄南斋诸君兼简牧之公远",
    "paragraphs": "寄语生平友，暌违情若何。每斟樽内酒，常忆醉时歌。大赋相如巧，新诗子建多。幸烦传数纸，且欲恣吟哦。",
    "author": "毕仲游"
  },
  {
    "id": "a5e2874b-21aa-4e46-a626-f755d659f1fa",
    "title": "寄郑介夫",
    "paragraphs": "郑子安强否，梅花万里春。如何投虎穴，直欲犯龙鳞。北阙今无数，南方信有人。可怜妻子在，年少不谋身。",
    "author": "毕仲游"
  },
  {
    "id": "7009fc0f-96c5-4c6b-ad13-ee8d5d2b6ef4",
    "title": "次十五里店寄交代杨十七判官",
    "paragraphs": "世事元无定，吾今得已多。转头新岁月，开眼旧山河。蹭蹬如君少，因循奈我何。此生深会得，不用接舆歌。",
    "author": "毕仲游"
  },
  {
    "id": "7cd4f63e-4d68-4fb0-b5af-355538bc37ea",
    "title": "和李善初会张范二公",
    "paragraphs": "会面虽难得，亲情岂易忘。定须留客醉，应话老夫忙。地去朝门远，身依古寺凉。相逢拚一醉，千日未为长。",
    "author": "毕仲游"
  },
  {
    "id": "adc56e42-ffa0-4724-85bd-2e2801629ac8",
    "title": "从军还京赠罗适正之奉议",
    "paragraphs": "一别书浑废，相逢老可嗟。免为边地鬼，还宿故人家。塞路风霜恶，京尘岁月赊。衰颜不重少，儿戏炼丹砂。",
    "author": "毕仲游"
  },
  {
    "id": "fc591c75-f809-46e3-9c9c-ea40008806f6",
    "title": "出巡河东与徐勳宣德",
    "paragraphs": "防敌无时节，论兵有是非。屯营蕃马健，部落汉人稀。土屋穿寒月，毡裘护铁衣。相逢一樽酒，分首雪中归。",
    "author": "毕仲游"
  },
  {
    "id": "34b38cf6-f5ea-4d8f-ab94-2cbd636a9d3e",
    "title": "送寅亮宣义赴明州",
    "paragraphs": "随分之官好，舟行不计程。江山新入梦，风物旧知名。客馆离人醉，宾筵楚士清。须知今夜月，近海更分明。",
    "author": "毕仲游"
  },
  {
    "id": "90ee9354-df7b-48c3-a566-181d461ae1b7",
    "title": "罢淮漕归汝",
    "paragraphs": "任拙因成懒，求閒偶得归。前途纯可料，往事尽成非。汝岸瓜田薄，风川藋迳微。终须一迁徙，知有泺鱼肥。",
    "author": "毕仲游"
  },
  {
    "id": "732750eb-e93a-4055-9c9b-2ac9011bb53e",
    "title": "至郑州望故陈子思灵泉旧居怆然有感诗以述怀",
    "paragraphs": "夫子尝招隠，鸡鸣汝上川。饮徒随手散，诗草任人传。甥舅元相好，妻儿也可怜。有魂招不得，呜咽问灵泉。",
    "author": "毕仲游"
  },
  {
    "id": "590c0b39-367c-48a5-9ba7-938e9d61e60b",
    "title": "忤俗",
    "paragraphs": "忤俗真堪笑，谋生又不能。放怀衣落拓，高卧发鬅鬙。面垢常挥汗，牙衰怕嚼冰。床头鬃拂弊，不会逐青蝇。",
    "author": "毕仲游"
  },
  {
    "id": "bf6ec700-25b1-45c3-a634-67256e503e23",
    "title": "书怀",
    "paragraphs": "高城垒脩竹，小舍似山居。痛饮谋身懒，高歌与世疏。拂衣惭国士，买钓梦江鱼。可笑虞卿老，穷愁强著书。",
    "author": "毕仲游"
  },
  {
    "id": "85482c49-29a2-4d3d-a1b6-1449f8a3cdc1",
    "title": "永日",
    "paragraphs": "永日梅空发，夜眠分作题。不因怀北客，未折向南枝。渡岭朝云断，缘江春路迟。如何梦中作，常胜觉来诗。",
    "author": "毕仲游"
  },
  {
    "id": "e6ecc98c-9fa3-4646-934b-5de3c8f68888",
    "title": "秋风",
    "paragraphs": "天地东南远，秋风万里来。青云如漫语，白日会相催。头带千茎雪，心阑一寸灰。说归归未得，江海路悠哉。",
    "author": "毕仲游"
  },
  {
    "id": "b92719d2-c047-4f7f-9d40-8699a30979b2",
    "title": "夜雨",
    "paragraphs": "夜雨洗残暑，秋风应候来。庭柯色未减，黄菊意将开。布被已思夹，霜钟渐欲催。岁华空向晚，心事日成灰。",
    "author": "毕仲游"
  },
  {
    "id": "a7892074-0847-4aab-83c1-a43051c9eff0",
    "title": "破屋",
    "paragraphs": "破屋风千穴，櫺疏日一竿。长巾笼短发，旧褐怯新寒。道路形容改，悲啼骨髓干。干坤非不大，无地得閒官。",
    "author": "毕仲游"
  },
  {
    "id": "bae059a0-57c6-49ad-9820-c214ffc36941",
    "title": "疏簷",
    "paragraphs": "疏簷团鸟雀，画壁饱风霜。汲水三村远，诛茅半亩强。斋钱随客意，佛事寄僧堂。月落人相对，阴阴塔影长。",
    "author": "毕仲游"
  },
  {
    "id": "16880c99-afcc-4ec6-b645-105640e4230f",
    "title": "早起",
    "paragraphs": "起作南楼望，山河在我傍。春风入河济，晓雾合嵩行。带郭名园少，穿云古岸长。留连成皓首，何处是吾乡。",
    "author": "毕仲游"
  },
  {
    "id": "363cb6c9-6cde-4c03-a55a-c23401988273",
    "title": "策杖",
    "paragraphs": "策杖西原上，东风意浩然。山河思旧隠，日月换新年。径曲穿林巧，樽移席地偏。野花谁饤饾，故故簇平川。",
    "author": "毕仲游"
  },
  {
    "id": "c734b26a-8045-48a7-806a-10a5c52bbb98",
    "title": "乱水二首  其一",
    "paragraphs": "乱水号新港，颓云蘸古城。山楼遥出没，野日自昏明。树冷禽声灭，霜高鹘翅轻。梦归今未得，寂寞寸心惊。",
    "author": "毕仲游"
  },
  {
    "id": "fd07c3d0-0d2a-464c-bc00-f11cb01fd216",
    "title": "乱水二首  其二",
    "paragraphs": "水落芙蕖老，山高薜荔长。野云吹不断，晚雨气先凉。信笔题诗逸，停杯漉酒忙。酣歌露双足，有意濯沧浪。",
    "author": "毕仲游"
  },
  {
    "id": "51bae41b-c146-4447-9643-b8ac19d41892",
    "title": "恭挽神宗皇帝二首  其一",
    "paragraphs": "御极三宸正，调元一气淳。铜台漳水夜，玉匣汉陵春。地拓山河旧，天升日月新。自今遗老内，有是四朝人。",
    "author": "毕仲游"
  },
  {
    "id": "65f7360f-d493-48e3-8511-b15ecc69645c",
    "title": "恭挽神宗皇帝二首  其二",
    "paragraphs": "北极回天象，西陵法帝居。松门黄道直，帐殿紫宸虚。宴罢千秋节，哀缠六尺舆。御诗兼手诏，新见睿思书。",
    "author": "毕仲游"
  },
  {
    "id": "14f936e7-b811-419f-917f-df0dc2e91f43",
    "title": "恭挽哲宗皇帝二首  其一",
    "paragraphs": "徧覆仁无外，尊居道可名。就尧方日出，过杞忽天倾。海阔金凫下，宫开玉鏁鸣。早知龙竟去，铸鼎不须成。",
    "author": "毕仲游"
  },
  {
    "id": "7e3e6da1-d917-41a6-8739-4fc2863438ff",
    "title": "恭挽哲宗皇帝二首  其二",
    "paragraphs": "容卫千官出，攀号万国同。新名西下垒，空定北郊宫。天泣时零雨，神游恐御风。孤臣如在列，应许抱遗弓。",
    "author": "毕仲游"
  },
  {
    "id": "06e9ec42-5bcb-4da3-99ac-7fdd2ea861b5",
    "title": "恭挽宣仁圣烈太皇太后四首  其一",
    "paragraphs": "受遗开嗣圣，约礼避前人。听览从公议，艰难付老臣。宫车闾阖晚，帐殿巩原春。似待吾君长，云轩即上宾。",
    "author": "毕仲游"
  },
  {
    "id": "e2827bd9-8517-46df-902d-c5333f575237",
    "title": "恭挽宣仁圣烈太皇太后四首  其二",
    "paragraphs": "听朝惊屡辍，端拱异平居。垂殿帘初彻，因山道已除。书遗长乐记，音断濯龙车。诰下犹加惠，华夷定宴如。",
    "author": "毕仲游"
  },
  {
    "id": "016257e3-54e1-488f-8b6f-6aa6fd7359ff",
    "title": "恭挽宣仁圣烈太皇太后四首  其三",
    "paragraphs": "因革功兼至，权宜道可称。力扶天步稳，端拱太阳升。椒寝移彤管，泉关付漆灯。须知天子孝，不独改园陵。",
    "author": "毕仲游"
  },
  {
    "id": "ac402bd4-dc2f-4b13-b9d4-e037adaacf38",
    "title": "恭挽宣仁圣烈太皇太后四首  其四",
    "paragraphs": "勳业三朝盛，哀荣万国同。人疑无外戚，家不选中宫。天泣时零雨，神游恐御风。忧劳如治水，九载亦成功。",
    "author": "毕仲游"
  },
  {
    "id": "845bdf5f-b2d7-481e-8292-e9854480a61c",
    "title": "恭挽钦圣宪肃皇太后二首  其一",
    "paragraphs": "维昔艰难际，安危属母慈。元龟犹不豫，大策更谁咨。搴雾云方合，当空月遽迷。圣君常泣慕，常以舜为师。",
    "author": "毕仲游"
  },
  {
    "id": "92f11b7d-965c-4cf0-b53f-c7a77f9d3037",
    "title": "恭挽钦圣宪肃皇太后二首  其二",
    "paragraphs": "嗣圣当天日，权宜道不居。力明当辟事，豫下撤帘书。备物端门远，神游武帐虚。不知任与姒，较德定何如。",
    "author": "毕仲游"
  },
  {
    "id": "76a040ee-45ea-4d36-bdab-0dd37d6f1733",
    "title": "恭挽钦慈皇后二首  其一",
    "paragraphs": "神考当天日，宫闱祝燕禖。日符元有感，坤轴欻先摧。追册音容閟，攀号吉葬哀。行知九虞祭，钦圣仗同回。",
    "author": "毕仲游"
  },
  {
    "id": "398e73ad-f28b-47d0-9698-9236e0830efa",
    "title": "恭挽钦慈皇后二首  其二",
    "paragraphs": "缅怀章懿事，圣孝代相传。比上钦慈册，还同明道年。玉衣晨不整，帐殿日相连。闻说词多感，哀容可动天。",
    "author": "毕仲游"
  },
  {
    "id": "6d581ea6-408f-46e4-a7f2-98f9b85c197f",
    "title": "挽司马温国公丞相二首  其一",
    "paragraphs": "黄发来虽暮，丹心病未休。艰难天下事，际会老臣谋。似觉浮风返，空嗟白日留。定知名汹汹，万岁与千秋。",
    "author": "毕仲游"
  },
  {
    "id": "873cfc69-39e0-48e6-9418-06b6b416ca7f",
    "title": "挽司马温国公丞相二首  其二",
    "paragraphs": "礼绝非因贵，哀深却有荣。世间都画像，海外亦闻声。后事虽从老，前贤是友生。故应房魏辈，泉下定交情。",
    "author": "毕仲游"
  },
  {
    "id": "20742015-2052-494f-985f-3df7b92bb395",
    "title": "挽范丞相忠宣公六首  其一",
    "paragraphs": "曳杖三朝老，持衡一品尊。忽同秦逐客，几见楚冤魂。公衮方还第，輀车已及门。遗言不须记，一一表中存。",
    "author": "毕仲游"
  },
  {
    "id": "5627d220-1006-4252-b1d3-73f2007a1e6c",
    "title": "挽范丞相忠宣公六首  其二",
    "paragraphs": "出处从来定，荣华取次休。尝看居相府，只似在安州。不事千金产，能捐万户侯。哀哉天报施，仅免葬江流。",
    "author": "毕仲游"
  },
  {
    "id": "5a21ac45-01e3-4b9c-b48f-c9719a5b2107",
    "title": "挽范丞相忠宣公六首  其三",
    "paragraphs": "伏枕言虽少，遗书志可哀。尚谋裨国事，犹欲尽人材。白日空垂照，悲风亦自来。更惊诸老尽，吾道信悠哉。",
    "author": "毕仲游"
  },
  {
    "id": "48283370-6260-404d-8c8e-908e7964abea",
    "title": "挽范丞相忠宣公六首  其四",
    "paragraphs": "大节谁堪拟，危言每可惊。不牵身外物，宁向泽边行。近阙官皆复，还家没亦荣。升堂谁恸哭，知是老门生。",
    "author": "毕仲游"
  },
  {
    "id": "7da47212-88cd-4218-bd34-37accc7148ae",
    "title": "挽范丞相忠宣公六首  其五",
    "paragraphs": "忠义传三世，衣冠盛百年。功名富贵地，父子弟兄贤。被放长如往，生归岂偶然。至家还不起，无处问苍天。",
    "author": "毕仲游"
  },
  {
    "id": "d7379919-98dd-4edf-81a7-e94bd52a6039",
    "title": "挽范丞相忠宣公六首  其六",
    "paragraphs": "挥泪西原上，晴云为我阴。谁知如望岁，竟不复为霖。主圣空㧑己，民思未绝吟。已休还一恸，非但哭知音。",
    "author": "毕仲游"
  },
  {
    "id": "d93feedb-6055-4c96-8922-1921fd73fd8d",
    "title": "挽司空申国吕公六首  其一",
    "paragraphs": "浩荡风云地，哀荣属老臣。两朝尊柱石，三世擅经纶。际会看前辈，安宁付后人。不须论制作，风俗近还淳。",
    "author": "毕仲游"
  },
  {
    "id": "aa5102b2-28d3-45e0-afb1-1f25d32b0a55",
    "title": "挽司空申国吕公六首  其二",
    "paragraphs": "骑吹西城晓，衣冠一望中。尚疑归郑国，还似葬温公。道在民先定，兵销岁自丰。故知伊吕事，千载有遗风。",
    "author": "毕仲游"
  },
  {
    "id": "f4aa9fa8-bcfb-4302-9c2e-c4b1d28da8da",
    "title": "挽司空申国吕公六首  其三",
    "paragraphs": "试论司空事，还如庆历年。盐梅虽国论，衣绣是家傅。二圣知人望，三公讬世贤。奚须论燕处，无事不超然。",
    "author": "毕仲游"
  },
  {
    "id": "4c540ba5-4a8d-4e2c-bc60-8f61a356e578",
    "title": "挽司空申国吕公六首  其四",
    "paragraphs": "岁月还箕尾，风云暗上台。定超三界外，元自九天来。冰木逡巡合，泉门飒沓开。太平虽已见，吾道亦悠哉。",
    "author": "毕仲游"
  },
  {
    "id": "480300bf-f1d8-4659-89c9-f2e561e96fb1",
    "title": "挽司空申国吕公六首  其五",
    "paragraphs": "位与诸公绝，恩逾上相尊。朝廷惟再拜，论道掩诸昆。体貌传三世，光华聚一门。苍天苦难料，端坐读招魂。",
    "author": "毕仲游"
  },
  {
    "id": "b81c0eeb-990c-4e8e-9e7c-3c2f81ec4f86",
    "title": "挽司空申国吕公六首  其六",
    "paragraphs": "道继三贤后，名成六相齐。气摩南斗直，功盖北山低。背日衣冠祖，穿云卤簿迷。道旁谁白首，坚卧作儿啼。",
    "author": "毕仲游"
  },
  {
    "id": "017e6966-8836-4b91-bb56-9d0ff110d3b8",
    "title": "挽王元之相公二首  其一",
    "paragraphs": "门风清可尚，有道付陶甄。旧载传家榜，新承顾命篇。遗文星转斗，定策日升天。东府功名地，安居十五年。",
    "author": "毕仲游"
  },
  {
    "id": "cb437661-382c-404f-bd86-453dfab8a32c",
    "title": "挽王元之相公二首  其二",
    "paragraphs": "道与风云会，思留雨露滋。小心黄阁老，大手白麻词。家有衣冠盛，朝无故旧私。不须三寸舌，终号帝王师。",
    "author": "毕仲游"
  },
  {
    "id": "4a5df252-0484-4f7a-9263-09a67973d961",
    "title": "挽欧阳伯和三首  其一",
    "paragraphs": "不起斯人疾，哀歌未是哀。泪流千点血，心死一团灰。白日空垂照，悲风亦自来。半涂成永诀，天道信悠哉。",
    "author": "毕仲游"
  },
  {
    "id": "ea8d9789-da9c-4349-8023-86dbdba5f9d6",
    "title": "挽欧阳伯和三首  其二",
    "paragraphs": "恸哭西原迥，晴云为我阴。山河一长剑，生死两知心。世谱传来久，天文验自今。此名埋不得，未信九原深。",
    "author": "毕仲游"
  },
  {
    "id": "1609044f-d88b-4659-91d8-47bed8f3ed66",
    "title": "挽欧阳伯和三首  其三",
    "paragraphs": "纯孝慈颜感，悲啼令季伤。凫飞元傍母，雁少不成双。寿夭从开闢，贤愚竟渺茫。不须论甲子，未省鬓毛苍。",
    "author": "毕仲游"
  },
  {
    "id": "7e3dcac7-2041-4667-a4d9-5832b6360507",
    "title": "挽履中学士二首  其一",
    "paragraphs": "孝悌由家法，词章亦世传。婚姻甥舅好，门户弟兄贤。问疾犹樽俎，遗文谩简篇。平生惟一辙，何事不长年。",
    "author": "毕仲游"
  },
  {
    "id": "b4563315-e42e-4813-ac79-58703a3e0832",
    "title": "挽履中学士二首  其二",
    "paragraphs": "漫向蓬丘老，都无一遣车。家人新买道，弔客旧通书。乐事生来少，兼官病后除。苍苍吾欲问，生理竟何如。",
    "author": "毕仲游"
  },
  {
    "id": "491a7dc6-0d5b-4551-853c-56e2668963f7",
    "title": "挽晁端友著作二首  其一",
    "paragraphs": "好学五车富，轻财四壁贫。风流汉家令，文物晋诗人。门户青毡旧，穷途白发新。招魂谁解意，惭愧屈灵均。",
    "author": "毕仲游"
  },
  {
    "id": "12361b8a-c6a5-41d8-948f-a72782152ed6",
    "title": "挽晁端友著作二首  其二",
    "paragraphs": "试问生何事，清诗七百馀。父兄无旧产，妻子有遗书。散诞谋生懒，高情与世疏。苍天高莫问，长短竟何如。",
    "author": "毕仲游"
  },
  {
    "id": "fe55b11b-aa15-4334-96ba-c3e6b2029028",
    "title": "挽李成之待制六丈三首  其一",
    "paragraphs": "高论嵇中散，行吟楚大夫。笑谈虽自若，放逐竟何辜。浮世终难料，苍天不可呼。莫论身后事，忠义付诸孤。",
    "author": "毕仲游"
  },
  {
    "id": "fa4cd17a-5fcc-4ff1-83f7-2079217603e4",
    "title": "挽李成之待制六丈三首  其二",
    "paragraphs": "西帅旌幢旧，东州几杖新。偏裨尝破胆，徒弟盍书绅。雄略浑无敌，沈机妙若神。不须锄盗贼，公在本良民。",
    "author": "毕仲游"
  },
  {
    "id": "69a12952-dde4-477a-9925-98de80d204c8",
    "title": "挽李成之待制六丈三首  其三",
    "paragraphs": "道孤存白眼，骨朽任黄泉。不与今人合，空为后世怜。文章还误己，穷达竟归天。遗藁知犹在，应容手自传。",
    "author": "毕仲游"
  },
  {
    "id": "a7740535-0bb2-4e94-9327-913c300c5ac5",
    "title": "挽卢革通议三首  其一",
    "paragraphs": "耆宿今多少，惟公景德人。家邻吴市卒，名重汉庭臣。路在犹耕月，门閒似送春。才知图画好，时见旧精神。",
    "author": "毕仲游"
  },
  {
    "id": "21cc446e-da7b-4224-9000-7a1e997c43cc",
    "title": "挽卢革通议三首  其二",
    "paragraphs": "教子生前贵，休官物外荣。居家金节重，开户玉棺轻。江水元如旧，松林长未成。祗应山鸟憾，长向垅头鸣。",
    "author": "毕仲游"
  },
  {
    "id": "c095d6c7-5928-4a16-a527-b51d2d76117d",
    "title": "挽卢革通议三首  其三",
    "paragraphs": "谁记先生事，声名五十年。素风人不及，阴德世相传。气与名流合，官随子舍迁。阖门宾客散，怅望白云天。",
    "author": "毕仲游"
  },
  {
    "id": "8647ad07-c3be-4237-b042-d47a5b60b239",
    "title": "代范忠宣挽中散某公三首  其一",
    "paragraphs": "平日书生贵，中年使者尊。绣衣虽去国，珠履会填门。奏疏皆民事，遗言为国恩。哭君无好句，端坐独招魂。",
    "author": "毕仲游"
  },
  {
    "id": "052d28cb-20c4-4fe1-8e14-46ddae2eef2d",
    "title": "代范忠宣挽中散某公三首  其二",
    "paragraphs": "宿昔函关路，游人作上官。鸡鸣轩盖入，马到吏民安。苦节摧头白，清名过齿寒。生平弹与挂，只是一朝冠。",
    "author": "毕仲游"
  },
  {
    "id": "f58bff2f-96fd-4ba6-ab85-3923213d1e07",
    "title": "代范忠宣挽中散某公三首  其三",
    "paragraphs": "解组将安适，无何乃故乡。门庭虽取次，诗酒是寻常。车过音犹在，琴閒调已亡。因居悟生理，天地只茫茫。",
    "author": "毕仲游"
  },
  {
    "id": "615d1283-9d8c-48b7-94b9-35a2dc4227b6",
    "title": "代范德孺挽李稷运使四首  其一",
    "paragraphs": "倥偬军中事，飞腾使者尊。龙冈虽有地，马革返无门。未见朝廷诔，空遗子弟恩。不如行楚泽，先自作招魂。",
    "author": "毕仲游"
  },
  {
    "id": "d30d3485-8d84-4194-8469-c07157104d11",
    "title": "代范德孺挽李稷运使四首  其二",
    "paragraphs": "万里魂应返，沙场血未干。幽明新雨露，恩怨旧衣冠。声作虞歌易，词赓楚些难。莫怜归骨晚，弔奠只空棺。",
    "author": "毕仲游"
  },
  {
    "id": "0b9e464a-4e52-4b1d-abfa-9630759ab90c",
    "title": "代范德孺挽李稷运使四首  其三",
    "paragraphs": "吾道何伸屈，斯人忽已亡。梦妖非二竖，风变哭三良。室有千言记，尘无一窖藏。举头天色在，今古自苍苍。",
    "author": "毕仲游"
  },
  {
    "id": "1a9a7c76-5fc7-4dc8-b7f5-4645268d8579",
    "title": "代范德孺挽李稷运使四首  其四",
    "paragraphs": "遗札何堪问，知无封禅书。杀身今已矣，报国事何如。人去衣冠在，魂来户牖虚。应同广川记，惟见玉蟾蜍。",
    "author": "毕仲游"
  },
  {
    "id": "de925885-0c4b-49d2-95bd-6f85c78003ad",
    "title": "送太师潞国文公致仕赴阙朝觐归洛",
    "paragraphs": "事业观前辈，河汾出异人。擎天为柱石，盖代服经纶。早岁登黄阁，羣公会紫宸。指挥平大盗，咳唾福生民。契合由天意，威行静塞尘。饱闻鸣鸑鷟，久已画麒麟。阴德归宗社，昌言启圣神。功成绝能口，道在不谋身。自昔规模定，于今风俗淳。立廷山不动，容物海无津。文力挥南斗，台光拱北宸。英姿元岌嶪，雄略只逡巡。慷慨遗轩冕，光华被缙绅。十年三册命，四海一师臣。贵极多齐物，名高却任真。气完神洒落，骨老石嶙峋。正殿需云合，初筵醴酒淳。异恩非故事，全美劝朝伦。高卧鹓鸿集，忘怀鸟雀驯。鬻熊心益壮，尚父德逾新。行色严舟御，荣光照席珍。二疏翻小节，九老尽佳宾。坐上文章士，田间道义邻。曹刘不难致，园绮会相亲。颖脱居尘外，逍遥占水滨。孔光灵寿杖，山简接䍦巾。贱子登门晚，微官侍坐频。倦游心落拓，多难骨酸辛。怀古悲寥廓，低颜任屈伸。邹裾羞扫地，墨突自营薪。饿死犹思洛，当年偶过秦。填沟知幸免，弹铗更何因。宦况淳于贱，交情鲍叔贫。废书顽度日，逃饮病酬春。请谒衣冠弊，留连体貌均。不堪名碌碌，尚辱诲谆谆。器小甘无用，词繁耻重陈。䌽衣围鹤氅，寿酒吹鱼鳞。江海新归计，干坤旧化均。终篇怀感激，肝胆觉轮囷。",
    "author": "毕仲游"
  },
  {
    "id": "01b01d32-c1f2-45b7-94c3-dfcd4a91bbd7",
    "title": "送交代杨应之判官归洛",
    "paragraphs": "借问杨夫子，还家洛浦春。两为黄绶吏，双健白头亲。乌帽斜欹面，斑衣稳称身。鹊灵方报喜，龟梦久方神。高卧今贤相，居閒旧老臣。上堂从隠几，侍坐好书绅。存没空怀感，交游素耐贫。先生坟上泪，御史甑中尘。嵩顶饶穿屐，伊流惯幅巾。直弦歌太尉，曲学笑平津。自滞心元懒，偷閒味却真。折腰陶靖节，散发屈灵均。王屋风鸣籁，龙门月漾银。白芽烹涧水，绿笋当江莼。折鹿诸儒喜，骑馿大尹嗔。赠人袍已弊，赊酒券常新。小子元疏放，忘归任屈伸。马肝嗟屡食，犬吠脱无因。文史惭方朔，形骸谢伯伦。耻同珠履客，宁作醉乡人。瓜熟叨为代，情亲愿卜邻。乞牋金踯躅，试研玉麒麟。祖道无供帐，停车有吐茵。心胸两倾倒，轇轕动星辰。",
    "author": "毕仲游"
  },
  {
    "id": "7bfc8199-2185-41c0-8d41-791f45e87296",
    "title": "送郓州杨子安教授由京归洛",
    "paragraphs": "好去嵩阳客，清河稳放船。东州新学校，南郭富林泉。悟道先生敏，为文子弟传。乌皮常隠几，黄绢动成篇。太尉风流在，裴休理性玄。老松生干直，大海得珠圆。肆笔君房好，论才贾傅传。尚书行给札，博士久虚员。献策诸公喜，谈经众手编。长鲸鳞鬣就，仪凤羽毛鲜。小子甘环堵，穷途懒著鞭。家贫门外辙，酒价杖头钱。官冷虽知命，身閒学问禅。功名看异日，交契懒同年。明月行梁苑，凉风度颍川。叫阍宜上疏，负郭莫归田。散饮杯投地，更阑斗挂天。离怀吟不足，弹断古琴弦。",
    "author": "毕仲游"
  },
  {
    "id": "0696f923-5aa6-477e-8341-b5e871c6aa97",
    "title": "早寒",
    "paragraphs": "十月清宵永，空斋已怯寒。霜篱飞叶密，风案拂沙干。晏叔狐裘稳，公孙布被完。簷澌方缀瓦，井冻渐封干。饱食留鹰距，虚惊落雁翰。谁来沽酒饮，自笑典衣难。想望存心曲，嘻吟恣笔端。河冰思泽国，路雪寄长安。邑邑炉灰冷，荧荧烛烬阑。门前生计在，苇蓆称车单。",
    "author": "毕仲游"
  },
  {
    "id": "88f32e81-6744-4f94-8fa6-4df89887fead",
    "title": "兴龙节",
    "paragraphs": "簪笏千官拱帝宸，四方同日燕君恩。五弦度曲南风应，万寿称觞北极尊。金奏无譁覃雨露，瑶图有算比干坤。愿为善颂赓天保，如日如山万子孙。",
    "author": "毕仲游"
  },
  {
    "id": "7a90ab86-9efc-4636-ba6b-e34caaef3e86",
    "title": "罗山即事",
    "paragraphs": "吏情临老盍偷閒，异县人风倦往还。古屋半摧元是冢，重冈相带不成山。昇平是处容餬口，应接非心祗强颜。早晚骑鲸跨沧海，欲抛簪笏寄人间。",
    "author": "毕仲游"
  },
  {
    "id": "5d9ba5e1-398a-466a-9e23-0c6354e11bd8",
    "title": "信阳军筵设乐口号二首  其一",
    "paragraphs": "谈笑西州塞上春，归来不薄两朱轮。功名致主期三代，忠孝传家第一人。御史平生能许国，将军未老肯谋身。义阳今与淮阳比，汲孺当年亦谏臣。",
    "author": "毕仲游"
  },
  {
    "id": "f10c7061-e2cd-4185-b8e1-af6cc2d0810e",
    "title": "信阳军筵设乐口号二首  其二",
    "paragraphs": "曾将行事著成书，前世尝闻近世无。帝阙天门辞禁近，蜀山秦塞任崎岖。殿帷昔用书囊染，皮几今随道帽乌。忠孝成名生计懒，义田十顷近苏湖。",
    "author": "毕仲游"
  },
  {
    "id": "7074cbd4-7963-40aa-a8f7-a75763b46b3f",
    "title": "至曹州值罗正之著作部夫河上有阻会合以诗见意",
    "paragraphs": "百里传书浪有期，到头樽俎恰相违。春回通沇花争发，冰泮明河客未归。年老无成今世有，身閒不饮古人稀。诸公怜我如相问，为道因循未拂衣。",
    "author": "毕仲游"
  },
  {
    "id": "a55d2fb5-ed58-4871-9eed-6e8001c80891",
    "title": "内中考进士",
    "paragraphs": "北风吹雪舞长廊，束带三千笔阵忙。地色不通金琐涩，天香未散玉炉光。龙墀暴涨词源湧，鹤驾迷空羽卫翔。三月汉庭重射策，几人弹帻待王阳。",
    "author": "毕仲游"
  },
  {
    "id": "93ee43af-1820-42ee-b833-980898aaf1cb",
    "title": "入内考进士同考官唱和三首  其一",
    "paragraphs": "早岁成名地已尊，徘徊五十始乘轩。官同长孺宁居后，疏似王阳独上言。道气鬰纡灊岭秀，词源浩瀚峡江浑。研朱共较公孙策，坐觉文风似建元。",
    "author": "毕仲游"
  },
  {
    "id": "68a465b5-a1b8-4c40-afbe-609824814d4a",
    "title": "入内考进士同考官唱和三首  其二",
    "paragraphs": "未得还家意不忙，日斜人散傍修廊。白头已向新吟懒，青眼相逢旧话长。高阁无声沉昼漏，侧门有路想天章。闻公自谓忘怀者，今日情怀岂易忘。",
    "author": "毕仲游"
  },
  {
    "id": "9356d929-3876-4729-9f9a-fd1f1f1a1668",
    "title": "入内考进士同考官唱和三首  其三",
    "paragraphs": "明光寓直偶然同，八百儒衣度汉宫。下笔春雷从地起，举头帝座在天中。条陈不啻三千牍，品藻今惟六七公。况是篇章容易得，好令编集附唐风。",
    "author": "毕仲游"
  },
  {
    "id": "3c490086-519f-4f4c-b362-4d5caaaac251",
    "title": "登瀛阁",
    "paragraphs": "穿池引水事清幽，水有寒鱼钓艇浮。惯识蓬莱好风月，装成沧海旧汀洲。波涵弱柳双行影，露裛衰荷半顷秋。从此东州富宾客，非才先得从公游。",
    "author": "毕仲游"
  },
  {
    "id": "6a074c87-08a9-44fa-9f44-7e8a0ec433f5",
    "title": "余除铸钱使者居厚除尚书郎俄皆销印即事二首呈居厚  其一",
    "paragraphs": "出处平生大致同，中间得失等鸡虫。髠髦昔似晋羣谢，华发今成楚两龙。握有兰香为子祟，御无铜臭坐余穷。善和旧宅残书卷，只合连床听晓钟。",
    "author": "毕仲游"
  },
  {
    "id": "ebf67c5b-96fe-447f-8ab9-44277f9614c9",
    "title": "余除铸钱使者居厚除尚书郎俄皆销印即事二首呈居厚  其二",
    "paragraphs": "病鸿垂翅噤无声，惯见虚弦莫浪惊。二仲卜邻元不恶，两生坚壁未尝行。出关谁识为周史，入社犹堪伴洛英。都把首阳山占断，采薇到老没人争。",
    "author": "毕仲游"
  },
  {
    "id": "ac3734b4-8e42-44f6-9d01-f63876045f83",
    "title": "秦州道中",
    "paragraphs": "单车五月使西州，行入秦关鸟鼠秋。苏季金多才过洛，子房功大愿封留。新诗欲报难开口，旧物閒思若转头。边戍移书谢妻子，捣衣相寄不须愁。",
    "author": "毕仲游"
  },
  {
    "id": "e1d64a1d-18fe-4b69-ae39-bfaf184f9cfc",
    "title": "别从事",
    "paragraphs": "从事归来半白头，吾今便欲别南州。穿花载酒知难得，散发行歌且自由。官小恰为黄绶吏，兴浓思共赤松游。莫嫌颍上生涯少，会向焦陂买钓舟。",
    "author": "毕仲游"
  },
  {
    "id": "6567a5a5-d419-4024-92fe-e7b465ea63b5",
    "title": "颍州道中有感",
    "paragraphs": "异乡闻说颍人贤，我到常疑地使然。江泛五程无险岸，马行千里尽平川。新禾狼籍团团穟，远树婆娑簇簇烟。寄语汝阴官长道，会须日上泛湖船。",
    "author": "毕仲游"
  },
  {
    "id": "62a08788-bde7-4538-85cc-16a1f43bb944",
    "title": "临颍道中值雨",
    "paragraphs": "野气寒云漫不收，飘风送雨冷飕飕。路长马怯惊蹄滑，巢湿鸦飞打树稠。计拙甘为黄绶吏，途穷空敝黑貂裘。闭门坐卧真安稳，吾道东西不自由。",
    "author": "毕仲游"
  },
  {
    "id": "f0d986ff-f453-4024-8a89-2568dce4bb45",
    "title": "暂居河上获从致政丈朝请之游仰慕高风因成拙句",
    "paragraphs": "葛巾欹侧鬓毛疏，安稳扬雄宅一区。纵酒偶然因客至，行歌浑不用人扶。秾花嫩蕊何曾歇，小榭幽亭亦胜无。春日出郊惟跨马，牡丹才发到西都。",
    "author": "毕仲游"
  },
  {
    "id": "30133f6e-9d12-41cd-a470-3b03fd930b77",
    "title": "清河閒居",
    "paragraphs": "书囊药笈付妻孥，解语娇儿戏坐隅。几浄饱看新印史，壁高亲挂旧山图。待凭风月招佳客，岂有功名属腐儒。小睡接䍦巾自落，未甘散发号狂夫。",
    "author": "毕仲游"
  },
  {
    "id": "c04e10d3-a02e-4989-ba39-74f937aaefe6",
    "title": "望春宋公第",
    "paragraphs": "宋公池馆旧相招，人比青松更后凋。但怪麒麟犹素壁，不知祥凤已丹霄。宾筵揖让虽分散，儒馆风流未寂寥。不比填门并拥篲，百年才过即声销。",
    "author": "毕仲游"
  },
  {
    "id": "cbfaf541-7e4d-4479-99a8-fb338f7d0102",
    "title": "题崇因寺",
    "paragraphs": "閒游偶此共攀缘，胜事谁能为我传。山鸟无巢任来往，溪流有石更潺湲。路迷空谷寒生雾，目极平林远自烟。便是瀛洲与方丈，不知何处有飞仙。",
    "author": "毕仲游"
  },
  {
    "id": "4a06de23-310d-4164-ba86-5f6b57ae4bc0",
    "title": "过天清寺",
    "paragraphs": "收拾閒官作伴来，百年怀抱为君开。高标不数慈恩塔，迥眺如登单父台。料有神明扶岌嶪，恍疑星斗接崔嵬。不妨痛饮相牵率，待把生涯付酒杯。",
    "author": "毕仲游"
  },
  {
    "id": "fdf5cc73-d792-4f1f-a3de-2fee07fb397c",
    "title": "曹南贡父学士席上",
    "paragraphs": "真珠花小帖腮垂，不分苏州说杜韦。汉殿香新初著体，楚宫腰怯未胜衣。风林巢稳鶑雏嫩，水阁梁高燕子飞。欲作清诗答清唱，恨无清思敌玄晖。",
    "author": "毕仲游"
  },
  {
    "id": "b058bb84-7074-48cf-bf54-5e7d575d7771",
    "title": "贺吕子进舍人告谢",
    "paragraphs": "金殿移班再拜归，门庭未冷又光辉。百年相府风流在，三世词臣际会稀。应复异时当化笔，莫留同甲弊朝衣。似观天上三阶正，又有文星入紫微。",
    "author": "毕仲游"
  },
  {
    "id": "764f41d7-8d18-42be-8b4c-64ecf4ec1a23",
    "title": "次韵和子思舅",
    "paragraphs": "闻说幽居傍北溪，莫将归思作新诗。未为野客随翁去，应被山僧笑我癡。近日病中为酒敌，他年物外得禅师。林泉漫有花开约，借马相从能几时。",
    "author": "毕仲游"
  },
  {
    "id": "21152abc-9ee0-443c-b9ef-b88d6bfc91e3",
    "title": "和陈子思舅探梅",
    "paragraphs": "晓过东堂探早梅，山翁指处一枝开。只怜旧路无人到，谁为新诗有意裁。晚雪欺凌空自怨，春风吹拂似相猜。更须催问今朝客，有酒有花宜早来。",
    "author": "毕仲游"
  },
  {
    "id": "a86e3909-4c7b-4e19-a21b-aefda55b39ba",
    "title": "次韵苏子瞻内翰入直锁院赐官烛法酒",
    "paragraphs": "兼金作带玉为郎，夜步花砖拜赐忙。绛蜡持来元未点，黄封才破已闻香。星随烬落花犹在，霜送杯深味更长。乞晓却穿丹凤入，白麻宣对殿中央。",
    "author": "毕仲游"
  },
  {
    "id": "2ec754fb-16c9-45e3-aa2d-a098d0204d1f",
    "title": "和赵达夫入试院",
    "paragraphs": "不带书来倦日长，诗传新语似襄阳。工夫不比唐风集，气味如闻汉著香。醉酒典衣吾已老，赐袍夺锦子行将。凭诗更作骚人体，为说幽兰静处芳。",
    "author": "毕仲游"
  },
  {
    "id": "2f0efc7c-64a9-41db-ac77-a5d3438df68c",
    "title": "和赵尧夫晨起",
    "paragraphs": "留连夜色城中月，造作秋声雨后桐。残烛有花非目眩，宿酲无病似头风。未从丹灶游方外，且对黄粱说梦中。三十万家天欲晓，非烟非雾气葱葱。",
    "author": "毕仲游"
  },
  {
    "id": "e018ebf4-3a04-49dc-b347-67b5dc737bd3",
    "title": "次韵和应之判官宠示之作",
    "paragraphs": "青衫补绽发鬅松，未信无文可送穷。醉入南山题石虎，梦回西洛赋惊鸿。君才特起如秋鹗，我病微吟若夏虫。场屋旧游都老大，可怜乐事转头空。",
    "author": "毕仲游"
  },
  {
    "id": "b736afc3-3b84-41d3-aab5-4d9d578d394b",
    "title": "和吕纪常奉使契丹",
    "paragraphs": "雪压胡沙老上庭，春华虽减使华增。且看意气并人物，未说文章与吏能。靴淀早行围晓月，滹沱还渡坼春冰。红牙新下都司诰，异日应须五色绫。",
    "author": "毕仲游"
  },
  {
    "id": "88c321cd-46fd-4e1f-97d4-959c8974adda",
    "title": "次韵和钱穆父提刑九日登郓州乐郊",
    "paragraphs": "酒面吹花点客衣，茱萸采尽叶离离。苍苔不扫迷三径，绿竹长生任四时。文会难逢嗟已散，清欢易失却成悲。北垣龛石皆陈迹，頼有曹南慰我思。",
    "author": "毕仲游"
  },
  {
    "id": "95c0f650-ab09-4584-89de-d18dcead3d5a",
    "title": "和钱穆父舍人",
    "paragraphs": "簪笏三人共一班，仙凡回首不相关。连名花判围宫砚，隔坐香焚暗博山。红药对开阶两畔，紫宸入侍殿中间。更知外省文书少，草罢词头阁老閒。",
    "author": "毕仲游"
  },
  {
    "id": "82ca2547-b147-4e6f-843c-3296f8d876ce",
    "title": "寄郓州李常武兼简王希才先生须城王敦夫",
    "paragraphs": "胡髯洛面少知音，会爱清閒忙至今。负郭买田元有意，上书论事已无心。参军近日诗情老，居士从来理性深。若见须城王令尹，为言憔悴白头吟。",
    "author": "毕仲游"
  },
  {
    "id": "c32308f8-efe6-4266-b8b5-b7342ab38cc1",
    "title": "寄欧蔡二家兄弟",
    "paragraphs": "人静身閒日月迟，酒来谁共倒玻璃。吟如岘首山前过，醉似武陵溪畔迷。新梦未曾离颍上，旧交长是忆淮西。郡城到处频行乐，驷马馿车理却齐。",
    "author": "毕仲游"
  },
  {
    "id": "ccdc9c6d-b4c9-4a02-b262-c106cae2cc21",
    "title": "和夷仲寄仲纯叔弼",
    "paragraphs": "流水无声冻未销，故人何日许相招。霜花开徧城头树，月色应添淮上桥。十载尘埃身碌碌，百年杯酒意飘飘。弟兄已有东归意，早晚同来采药苗。",
    "author": "毕仲游"
  },
  {
    "id": "82c5fac9-f896-4c18-9036-d7ade1ac74e2",
    "title": "和河南尹上清宫祈雪",
    "paragraphs": "旌旄十里驻邙山，夜醮琳宫太古坛。宝殿降真方隠隠，大田弥望已漫漫。抚封和气通为润，载路欢谣不避寒。琼苑玉楼扃大内，惟瞻银阙在云端。",
    "author": "毕仲游"
  },
  {
    "id": "b2630b05-4488-4bfd-936d-f14f50d96a59",
    "title": "和董十二司户见寄",
    "paragraphs": "官居破屋两三间，佳客留连我厚颜。一月俸馀才有酒，十分地僻却无山。折腰州县慵来久，散发江湖愿未还。不是清朝甘吏隠，偶因多病伏安闲。",
    "author": "毕仲游"
  },
  {
    "id": "0e807c03-d54e-4af7-a7c0-cbd03beb50f2",
    "title": "次韵魏承议",
    "paragraphs": "翠柏相交夹路深，闭门憔悴白头吟。晓风驾月粘天去，宿雨堆云接地阴。酒伴留连非北道，交情珍重比南金。近来发落牙仍缺，惟有如丹一寸心。",
    "author": "毕仲游"
  },
  {
    "id": "80b75cba-5f34-4d4f-b98d-2dd886c2e727",
    "title": "次韵和贡父学士游左山归泛北湖",
    "paragraphs": "带郭湖山归故丘，使君把作醉乡游。僧轩爱客长开户，沙鸟迎人不避舟。一塔清风来处远，三楼寒月影相留。酣歌想见江南路，野客溪禽好在不。",
    "author": "毕仲游"
  },
  {
    "id": "73871b5b-5cbf-41c7-b42a-cb9c6b685890",
    "title": "次韵和裴士杰库部对棋上贡父学士",
    "paragraphs": "吏散公堂讼已平，东轩一局晚窗明。风云不动星辰灿，樽俎无声玉石争。意外死生由巧拙，手中舒卷乍阴晴。自怜小数非秋格，坐久惟闻鸿鹄声。",
    "author": "毕仲游"
  },
  {
    "id": "6ab07620-aca3-4de3-aa15-937044f3286d",
    "title": "次韵和褚恕通察推淮上有感",
    "paragraphs": "小床高枕卧书空，节物凄凉岁岁同。钱在杖头尝自醉，花开门外为谁红。君閒好事棋成癖，我病裁诗句不工。故国欲归归未得，东风随梦去匆匆。",
    "author": "毕仲游"
  },
  {
    "id": "2eee4af6-e00c-4422-8cc9-d12f7ae32c7a",
    "title": "和梅德充见寄",
    "paragraphs": "前年离陕宴溪傍，白发苍颜各老郎。亲意百年杨仲武，友情千里晋真长。论诗手出都官藁，好事家传侍读香。书到并州何处觅，柳溪高会正传觞。",
    "author": "毕仲游"
  },
  {
    "id": "1391612a-b73e-4fca-ab86-f71a7d39afbb",
    "title": "和欧阳伯和见寄",
    "paragraphs": "自笑无能与世疏，此身疑作野人居。穿花载酒虽难得，散发行歌许自如。頼有儿童守门户，不妨宾客到阶除。会须拂拭乌皮几，准拟虞卿共著书。",
    "author": "毕仲游"
  },
  {
    "id": "5d6b368f-9c39-4398-995a-51c98346800d",
    "title": "和李文叔寄虢州孙元忠学士",
    "paragraphs": "病懒逢春不似春，已衰心力未閒身。入关胜迹都题汉，度陇方言漫计秦。人会一时亲贾马，交情千里属雷陈。渐知归计无多事，只待男婚女嫁人。",
    "author": "毕仲游"
  },
  {
    "id": "ab90b0f8-5cf5-4928-b6f3-e09452180af6",
    "title": "次韵和谷熟徐仲元著作监仓之什",
    "paragraphs": "行见东州山外山，却回河上醉春寒。新诗点检留心苦，旧事寻思觉鼻酸。上疏未能同主父，带经犹得学倪宽。只今欲作归休计，淮上田园累岁干。",
    "author": "毕仲游"
  },
  {
    "id": "3113a68d-6d50-4494-995e-7f4982704d0e",
    "title": "奉呈中叔仙翁觊永光和",
    "paragraphs": "两君相得富家声，书字题诗别有名。健笔九分张长史，苦吟再产谢宣城。门閒掩月居人少，木老凌风直舍清。顾我菲才空有愿，愿同吏隠过昇平。",
    "author": "毕仲游"
  },
  {
    "id": "3dc62032-84a1-4f5e-bedb-c5201a1f5605",
    "title": "和希鲁四兄奉议陪蒲守景叔学士宴名阃堂书事",
    "paragraphs": "大栋修梁城北楼，使君冠盖簇楼头。左山右水足清会，弔古怀贤非俗流。月出长天犹未夕，风来大暑顿成秋。登高能赋真吾事，未及相如死不休。",
    "author": "毕仲游"
  },
  {
    "id": "eb8f03b3-5a00-467b-98fd-76b475c11814",
    "title": "和宋开叔韵游风穴山白云寺",
    "paragraphs": "人去人来半日间，徘徊绝顶觉身閒。风云不动心犹恐，星斗相辉手可攀。皂盖远如天上至，篮舆曾记月中还。防身一剑今谁倚，何必崆峒始是山。",
    "author": "毕仲游"
  },
  {
    "id": "edb7177d-80a5-4eb0-a4af-fe90de22ba6b",
    "title": "和僧圆益晚归三峰",
    "paragraphs": "昨朝分路指溪泉，今日怜师寄一篇。归去且看松径绿，重来应见杏花妍。风吹林杪声初闹，日晒墙阴影渐延。待得青春夜如昼，却烦相唤咏婵娟。",
    "author": "毕仲游"
  },
  {
    "id": "f5d3db72-f67a-42ef-a563-263ca8a134c2",
    "title": "和夷仲兄嵩山岳寺会宿",
    "paragraphs": "相迎终日踏泥沙，行过山南路更赊。虽有风光堪共赏，自怜诗酒属吾家。野僧好事招题壁，稚子无端爱折花。官冷囊空不须问，此身强健自生涯。",
    "author": "毕仲游"
  },
  {
    "id": "92117fc8-2f41-4b1b-91ee-148f16104448",
    "title": "悲陈子思",
    "paragraphs": "别后悲伤今已休，相逢泪散不能收。遗书欲问难开口，往事寻思若转头。李白才华都是梦，渊明牢落几经秋。草堂故地今存否，留作生祠记旧游。",
    "author": "毕仲游"
  },
  {
    "id": "223b730d-da58-4036-a76b-8cc3affb51a8",
    "title": "挽欧阳文忠公三首  其一",
    "paragraphs": "夜梦钧天去不还，送车千乘出长安。醉翁亭远名空在，会老堂深壁未干。墓草荒凉秋日暗，松林萧索晚风寒。北山有石谁能取，四十年名不易刊。",
    "author": "毕仲游"
  },
  {
    "id": "d67dc1e1-0d10-41bc-b45b-341413ca7a00",
    "title": "挽欧阳文忠公三首  其二",
    "paragraphs": "少师盛德书生服，居士高名数岁馀。清颍归来人事近，白云乘去夜堂虚。累朝旧籍刊成史，集古新编满载车。闻说使星来已晚，茂陵应复进遗书。",
    "author": "毕仲游"
  },
  {
    "id": "4971330a-d142-4779-a780-85959bc5c3ed",
    "title": "挽欧阳文忠公三首  其三",
    "paragraphs": "冠冕魁梧二府尊，义缘宗社不谋身。生前事业成三主，天下文章无两人。志与经纶埋厚地，道怀正直作明神。未年七十身先退，再使人间风俗淳。",
    "author": "毕仲游"
  },
  {
    "id": "a384aa71-27e0-4573-810a-0891d4ec38c8",
    "title": "和陈子思游灵泉山",
    "paragraphs": "婆娑盘石大，狼籍野云多。借问山中客，桃源路几何。",
    "author": "毕仲游"
  },
  {
    "id": "3dad075c-88ce-45b3-bf65-347c7bbfa483",
    "title": "和十一舅题金虾蟆",
    "paragraphs": "石窟昔藏金，蟾光射百寻。今朝在何处，山景正阴阴。",
    "author": "毕仲游"
  },
  {
    "id": "00d7303d-08ae-4735-a5a0-f85176eeca76",
    "title": "和希之",
    "paragraphs": "幽禅吾不学，静处岂无心。日转眠双树，风和散两襟。",
    "author": "毕仲游"
  },
  {
    "id": "587214c0-ff79-4261-98af-671a518dd361",
    "title": "月没",
    "paragraphs": "月没云生障，风和雪压沙。居家尝似客，行路却如家。",
    "author": "毕仲游"
  },
  {
    "id": "b77d1212-9603-436e-8ca9-22c624e9b188",
    "title": "过泗州赠同行",
    "paragraphs": "往来不绝千竿繖，头尾相衔两岸船。安得楼高三万丈，与君直上看云烟。",
    "author": "毕仲游"
  },
  {
    "id": "f26e10f8-8c48-4aa7-8d0d-6955a7178762",
    "title": "将次六邑读子美诗有感",
    "paragraphs": "苏岚背日千盘曲，淝渚迎风四面吹。此水此山吾有恨，杜陵才子不同时。",
    "author": "毕仲游"
  },
  {
    "id": "a7123205-6b50-426a-9a63-263100618f19",
    "title": "从霍丘赴六邑道中即事",
    "paragraphs": "野塘无渡水潺潺，五月凉于八月间。传语弟兄今好在，有声相唤即西还。",
    "author": "毕仲游"
  },
  {
    "id": "8b4443ed-10e1-45b6-b8e4-f11ac1fe4774",
    "title": "与信阳王君仪司理约游首山寺不遂",
    "paragraphs": "渡河五里列南山，僧阁连延半岭间。岁暮相招春晚去，出城风雨又空还。",
    "author": "毕仲游"
  },
  {
    "id": "7ee6bca3-0570-4881-ad3f-0cabe982f72a",
    "title": "杜家溪",
    "paragraphs": "入山先到杜家溪，溪水长流不住泥。好作清新纪秋色，竹林深处为君题。",
    "author": "毕仲游"
  },
  {
    "id": "574faa9d-6f49-43d5-afdd-4e54699e2587",
    "title": "江行",
    "paragraphs": "长航驾浪入烟空，大醉高吟天地中。快事平生未曾有，渡江才得一帆风。",
    "author": "毕仲游"
  },
  {
    "id": "34d7a89c-a7e4-4751-adaf-d5e7045b44c3",
    "title": "枫桥寺读张祐诗碑云长洲苑外草萧萧却忆相从岁月遥惟有别时应不忘暮烟疏雨过枫桥是夜与温老语殊可人翼日又邂逅程梦良二人相送寺门因留一章纪事",
    "paragraphs": "茂苑春归花信空，黄梅渐熟麦摇风。今朝门外分携处，还是枫桥烟雨中。",
    "author": "毕仲游"
  },
  {
    "id": "51a30961-9c3f-45ee-82ac-81e30b3bcd3d",
    "title": "和陈子思谢见过",
    "paragraphs": "入城那复得逍遥，酒熟花开却见招。从此相思不须说，只将诗句写无聊。",
    "author": "毕仲游"
  },
  {
    "id": "d4d787f7-dbd5-44e3-8c9b-3122ab6e5fe0",
    "title": "和陈子思宿陈家寺",
    "paragraphs": "诗老才多又好奇，吟来直欲压玄晖。帷子不奈思家意，梦逐山云一夜归。",
    "author": "毕仲游"
  },
  {
    "id": "b9e00bae-a434-4204-9195-5a4bc5089c06",
    "title": "和陈子思晚出崇因",
    "paragraphs": "两山夹路鬰崔嵬，云缕飞空似剪裁。此日定须相别去，甕中残酒待谁开。",
    "author": "毕仲游"
  },
  {
    "id": "4abbef95-33df-4ed3-bfae-bf803b351fd1",
    "title": "和陈子思马上口占令益师携茶纸赴会之作二首  其一",
    "paragraphs": "几时曾买建溪芽，小箧深藏品必嘉。豫约今朝狂醉后，须烦同泛一瓯花。",
    "author": "毕仲游"
  },
  {
    "id": "819ee400-bda4-4843-961e-c58c22d8997f",
    "title": "和陈子思马上口占令益师携茶纸赴会之作二首  其二",
    "paragraphs": "早携数幅过山隅，明日诗情各有馀。案上罗文如已少，金花银叶也堪书。",
    "author": "毕仲游"
  },
  {
    "id": "66837760-8172-4b61-8eb7-420b368931f1",
    "title": "次韵陈子思",
    "paragraphs": "每到题诗偏得趣，自怜把酒不能歌。他时若有相思意，寄我千篇不是多。",
    "author": "毕仲游"
  },
  {
    "id": "ac25abef-ae66-4790-a84f-e2a56bbfa279",
    "title": "和陈子仪",
    "paragraphs": "临行又探北园芳，且欲相延伴酒觞。不似春花少颜色，只看蜂蝶逐风狂。",
    "author": "毕仲游"
  },
  {
    "id": "1e52d935-222b-4527-8337-725950ee1a02",
    "title": "次韵陈子思留别",
    "paragraphs": "上马同寻旧路行，风林日暖自无声。此时话别难为语，山水淙淙聒耳鸣。",
    "author": "毕仲游"
  },
  {
    "id": "17c73e11-17f5-4b8e-b9f3-af820b9c189f",
    "title": "次韵十一舅留别",
    "paragraphs": "莫说他时招我易，须知此日别翁难。还家何似偏相忆，却检残书独自看。",
    "author": "毕仲游"
  },
  {
    "id": "62c4129d-912e-4f8f-9dbc-7dbe5082ea23",
    "title": "和子瞻题文周翰郭熙平远图二首  其一",
    "paragraphs": "窗间咫尺似天边，不识应言小辋川。闻说平居心目倦，暂开黄卷即醒然。",
    "author": "毕仲游"
  },
  {
    "id": "66e52fcb-30e6-4186-8f7f-5ff06b262eea",
    "title": "和子瞻题文周翰郭熙平远图二首  其二",
    "paragraphs": "木落山空九月秋，画时应欲遣人愁。因思梦泽经由处，二十年间若转头。",
    "author": "毕仲游"
  },
  {
    "id": "dabebe69-de4b-445e-9b86-8077e7e1aa9e",
    "title": "和宋开叔监簿解榜",
    "paragraphs": "衣冠相见虽甥舅，场屋同游若弟兄。今日青云皆有意，他时白首见功名。",
    "author": "毕仲游"
  },
  {
    "id": "24d26765-cf47-413f-b865-aa7245b236aa",
    "title": "和夷仲兄舟次苍陵",
    "paragraphs": "苍陵每过怯舟还，闻说蛟龙在水间。今我到来都不问，一声鸣橹见青山。",
    "author": "毕仲游"
  },
  {
    "id": "4fd1c4f7-6d34-48f4-9efe-bc82655a73db",
    "title": "和宋宁道太祝简陈济翁",
    "paragraphs": "从吾坦率任吾真，每到花时得意新。但恐诗人足离别，此生何处不逢春。",
    "author": "毕仲游"
  },
  {
    "id": "b2a36c4f-92de-4309-8161-d6aa524bbdcd",
    "title": "某在洛中蒙朝请惠书促归兼录示赏家园芍药两绝比离洛中芍药已阑矣因次元韵追和二首  其一",
    "paragraphs": "花开次第剪繁枝，先后争妍各是时。谩和新篇随尺素，何须亲见始题诗。",
    "author": "毕仲游"
  },
  {
    "id": "48fb2aea-6231-40cd-9574-54dea158d976",
    "title": "某在洛中蒙朝请惠书促归兼录示赏家园芍药两绝比离洛中芍药已阑矣因次元韵追和二首  其二",
    "paragraphs": "看花不觉过花时，香草才馀十数枝。闻说残樽犹可倒，晓风吹袖已披披。",
    "author": "毕仲游"
  },
  {
    "id": "004fa169-1296-4622-a74a-7c2b1ca1be43",
    "title": "次韵和魏圣源",
    "paragraphs": "市朝虽近是閒官，诗句清新酒量宽。料得还家霜满地，赠袍应有故人寒。",
    "author": "毕仲游"
  },
  {
    "id": "1e696b00-064c-4308-aaa2-4d136b38e62d",
    "title": "寄颍川欧阳仲纯兄弟",
    "paragraphs": "早来簷雨泻空阶，投晚阴云四向开。最好西湖今夜月，不知谁在女郎台。",
    "author": "毕仲游"
  },
  {
    "id": "7e5f4ddc-014d-4b16-b2eb-1a0401b80eb5",
    "title": "寄蔡州欧阳仲纯",
    "paragraphs": "东西相去若比邻，肥马轻裘有故人。美酒如霞花似锦，莫令辜负汝阳春。",
    "author": "毕仲游"
  },
  {
    "id": "86d64ac9-8eb9-4786-a9bd-12140cadf35b",
    "title": "寄成都宇文裘",
    "paragraphs": "春深相别已秋深，日戴乌巾遶竹林。斫得鱼竿长十丈，无由同钓锦江心。",
    "author": "毕仲游"
  },
  {
    "id": "894d93ed-554a-43db-9129-26de92c137f3",
    "title": "次韵答杨二十器之简后见贻之作",
    "paragraphs": "门外曾留长者车，醉如白也骑鲸鱼。恨无车骑堪生计，不得长安买酒垆。",
    "author": "毕仲游"
  },
  {
    "id": "9fea5228-04fc-4336-9145-d1bdd56b241b",
    "title": "再次韵",
    "paragraphs": "散发行歌意自如，不须身作蠹书鱼。相逢酌酒弹棋外，共杵丹砂试药垆。",
    "author": "毕仲游"
  },
  {
    "id": "86555a56-6e45-489e-a1fa-2434e2571f20",
    "title": "戏赠济阴令罗正之",
    "paragraphs": "饮酒不论彭泽令，草书浑学右将军。更知近日诗为苦，未及襄阳有几分。",
    "author": "毕仲游"
  },
  {
    "id": "4a89d93b-5549-415b-9384-61c4e0ded849",
    "title": "和僧圆益",
    "paragraphs": "山峰望处人难到，草径行来马自知。多谢山僧扫尘壁，我今有意不能题。",
    "author": "毕仲游"
  },
  {
    "id": "fc84669f-a62e-4e5f-a1fe-764f203de857",
    "title": "戏留僧圆益",
    "paragraphs": "城头云景晓漫漫，未雪先惊特地寒。明夜若能沽美酒，诗僧应不问归鞍。",
    "author": "毕仲游"
  },
  {
    "id": "3bb2cf2b-5356-470a-b29b-2f79830a72ca",
    "title": "和僧圆益先到灵泉",
    "paragraphs": "无烟远数三千嶂，有马同驱十二蹄。却喜山前堪洗耳，水声激激听寒溪。",
    "author": "毕仲游"
  },
  {
    "id": "8f7e5768-d939-4cf6-9809-0435628caff5",
    "title": "飞泉",
    "paragraphs": "飞泉喷薄万珠圆，宛似骊山十月间。好作汤池浴寒月，醒人心处是潺潺。",
    "author": "毕仲游"
  },
  {
    "id": "c11278ca-b5dd-43e6-b762-bb2843ec963f",
    "title": "神泉",
    "paragraphs": "神泉题字若鱼鳞，短句长篇数十人。试向壁间寻作者，李师中后有黄莘。",
    "author": "毕仲游"
  },
  {
    "id": "d1b6b16a-fe4e-450c-9c2d-1653446a0c61",
    "title": "书轩",
    "paragraphs": "书轩东向木栏干，寒食相招对酒盘。日色带阴春竟晚，幽花未落蝶成团。",
    "author": "毕仲游"
  },
  {
    "id": "6332c622-964e-4b8a-853e-d9ac51a85d39",
    "title": "即事二首  其一",
    "paragraphs": "屋破风斜漏不休，布衾无里卧穷秋。贫家未说田家苦，狼籍残书湿自收。",
    "author": "毕仲游"
  },
  {
    "id": "ee5e604a-3f6e-4d25-a9a4-2a317ae95d37",
    "title": "即事二首  其二",
    "paragraphs": "溪回带树弯弯绿，山远迎人步步高。春水满塘颓岸去，也如江上见风涛。",
    "author": "毕仲游"
  },
  {
    "id": "ca670451-5826-428f-a044-53f77d438f0c",
    "title": "偶题",
    "paragraphs": "拄杖行行去路遥，城荒树老色萧条。颍州寺里僧知否，夜梦常游飞盖桥。",
    "author": "毕仲游"
  },
  {
    "id": "ac0eaa82-c2ec-4958-b657-4457dd3ebdc8",
    "title": "自嘲",
    "paragraphs": "箸下尝来新蟹美，甕中篘得旧醅浑。只今醉倒君休笑，便是当时吏部孙。",
    "author": "毕仲游"
  },
  {
    "id": "d65c5f7d-9bd7-48dd-9fd7-459b911efe23",
    "title": "自怜",
    "paragraphs": "自怜贫病也为儒，灯火相亲十岁馀。昔作儿童今已老，案头犹有未看书。",
    "author": "毕仲游"
  },
  {
    "id": "f9260c0e-fd46-4aa0-b9b2-8758a63dcbd1",
    "title": "病中",
    "paragraphs": "閒后题诗醉后歌，身名官业任蹉跎。不知老境何形状，但觉新来病痛多。",
    "author": "毕仲游"
  },
  {
    "id": "cf6b38e0-0e5f-42d1-85cd-52467112bb5c",
    "title": "五更有感",
    "paragraphs": "杯酒虽同兴自殊，夜来不寤自嘻吁。五更月落窗还暗，愁听山禽叫勃姑。",
    "author": "毕仲游"
  },
  {
    "id": "841762ad-3fce-4195-b030-dacc26f5c49f",
    "title": "放鱼",
    "paragraphs": "续缦沉钩钓水滨，众鱼拨拨锦为鳞。却将鲜鲤池中放，待倩传书付远人。",
    "author": "毕仲游"
  },
  {
    "id": "e7b5d520-ce1d-4e8e-ae13-11e3b2dad090",
    "title": "社鼓",
    "paragraphs": "社鼓冬冬南北村，老人相倚话柴门。自从嘉祐初年后，直至元丰有稻孙。",
    "author": "毕仲游"
  },
  {
    "id": "1c0c29bd-7e3b-417b-8f01-99395cae648e",
    "title": "天磨石",
    "paragraphs": "玉京传诏下南山，镌凿高崖使转旋。大匠不知人世用，未施轮轴便升天。",
    "author": "毕仲游"
  },
  {
    "id": "b4b1bfcc-d30d-436e-9373-0143092d5873",
    "title": "金错刀",
    "paragraphs": "倾囊倒箧皆珍怪，中有如刀两大钱。不是美新能制作，为怜今近一千年。",
    "author": "毕仲游"
  },
  {
    "id": "e383e4eb-5c43-404d-8d5c-770325ee0056",
    "title": "玉刀",
    "paragraphs": "镜台杵臼昔尝有，何人更以玉为刀。已觉空堂走魑魅，却缄虹气授儿曹。",
    "author": "毕仲游"
  },
  {
    "id": "85642837-c832-4602-b54f-13ec8b68b6e6",
    "title": "离蒲中简游景叔知府少卿",
    "paragraphs": "经岁思归偶得归，清歌未彻醉如泥。篮舆径遂西城过，鹳鹊楼高不及题。",
    "author": "毕仲游"
  },
  {
    "id": "ff2f7abf-23b7-4655-a9f1-0ea93cc40a10",
    "title": "芭蕉",
    "paragraphs": "水痕天影淡相宜，露坐秋凉乍快时。桐叶芭蕉最多事，晓昏风雨报人知。",
    "author": "毕仲游"
  },
  {
    "id": "3fa8eaf6-5c65-44f6-ac35-d2aa63e74684",
    "title": "句",
    "paragraphs": "都无俗到来。",
    "author": "毕仲游"
  },
  {
    "id": "98fa7863-1b05-45c0-ab58-77c113995985",
    "title": "和李白水西诗韵",
    "paragraphs": "泾水秋更清，清波照城郭。谓言寻胜游，步蹑秋霜阁。诗人昔仙游，江左苦飘泊。壮志负青云，浩气横碧落。邈矣不可追，苔封辨遗作。珠玉湛冰壶，琅玕脱锦箨。千载挹清风，万虑都空廓。长啸寄幽怀，山灵亦然诺。",
    "author": "释守讷"
  },
  {
    "id": "2e000111-e0e9-4d44-a47d-40ee09b516ed",
    "title": "句",
    "paragraphs": "野夫生长仁皇世，再见仁皇御太平。",
    "author": "释守讷"
  },
  {
    "id": "cccdab08-81f9-4cb8-8453-b23dbcf55dc1",
    "title": "题御制听琴图",
    "paragraphs": "吟征调商灶下桐，松间疑有入松风。仰窥低审含情客，似听无弦一弄中。",
    "author": "蔡京"
  },
  {
    "id": "8bbaf218-31cc-4b44-99e1-b0c2ab72e2d5",
    "title": "诏赐南园示亲党",
    "paragraphs": "八年帷幄竟何为，更赐南园宠退师。堪笑当时王学士，功名未有便吟诗。",
    "author": "蔡京"
  },
  {
    "id": "14f286e5-a05e-4a4e-99b9-2dd21ae97154",
    "title": "答童师敏",
    "paragraphs": "闻说羣花烂漫开，知君醉赏不能来。临风对酒空惆怅，不得相从把一杯。",
    "author": "蔡京"
  },
  {
    "id": "fc831c20-94a4-4391-9cad-220a02e5d24c",
    "title": "与范谦叔饮西园",
    "paragraphs": "一日趋朝四日閒，荒园薄酒愿交驩。三峰崛起无平地，二派争流有激湍。极目榛芜惟野蔓，忘忧鱼鸟自波澜。满船载得圭璋重，更掬珠玑洗眼看。",
    "author": "蔡京"
  },
  {
    "id": "c54f5e40-8601-4601-a70e-9655cd19d3af",
    "title": "送蔡攸征燕",
    "paragraphs": "老懒身心不自由，封书寄与泪横流。百年信誓当深念，三伏征涂盍少休。目送旌旗如昨梦，心存关塞起新愁。缁衣堂下清风满，早早归来醉一瓯。",
    "author": "蔡京"
  },
  {
    "id": "586b4ee4-a0b4-432c-84f7-7238f08dcacb",
    "title": "别宠姬",
    "paragraphs": "为爱桃花三树红，年年岁岁惹东风。如今去逐它人手，谁复尊前念老翁。",
    "author": "蔡京"
  },
  {
    "id": "012ab4f7-2f14-4fea-befb-7465cc9e6e02",
    "title": "恭和御制己亥十一月十三日南郊祭天斋宫即事赐诗  其一",
    "paragraphs": "雪晴至日日初南，帝举明禋祀事严。万瓦沟中寒色在，一轮空外晓光暹。云和龙轸开冰辙，风暖鸾旗拂冻簷。共喜天心扶圣德，珠玑更误宠恩霑。",
    "author": "蔡京"
  },
  {
    "id": "7513e646-1ad5-4aba-9b84-8e73bc889231",
    "title": "恭和御制己亥十一月十三日南郊祭天斋宫即事赐诗  其二",
    "paragraphs": "展采齐明拱面南，浓云深入夜更严。风和不放琼英落，日暖高随玉漏暹。照地神光临午陛，鸣皋仙羽下重簷。五门回仗如天上，看举鸡竿雨露霑。",
    "author": "蔡京"
  },
  {
    "id": "0a971071-0ab6-4b4d-877f-3805893ca74f",
    "title": "恭和御制己亥十一月十三日南郊祭天斋宫即事赐诗  其三",
    "paragraphs": "衮龙朱履午阶南，大辇鸾鸣羽卫严。玉轸乍回黄道稳，金乌初上白云暹。五门晓吹开旗尾，万骑花光入帽簷。已见神光昭感格，鹤书恩下万邦霑。",
    "author": "蔡京"
  },
  {
    "id": "ac44b993-e3d2-49d9-be55-474378c91ba1",
    "title": "恭和御制己亥十一月十三日南郊祭天斋宫即事赐诗  其四",
    "paragraphs": "饮福初回八陛南，凝旒裒对百神严。睍消尘入康衢润，神应光随北陆暹。丹槛雉开中扇影，朱绳鹤下五门簷。羣生鼓舞明禋毕，却忆花飞舞袖霑。",
    "author": "蔡京"
  },
  {
    "id": "c3e577d4-5815-47c7-8c99-8fb97b6cbcbb",
    "title": "题神霄宫  其一",
    "paragraphs": "下马神霄第一回，晴空宫殿九秋开。月中桂子看时落，云外仙軿特地来。",
    "author": "蔡京"
  },
  {
    "id": "9011c4c3-e2d9-40b5-9507-d1b1fb340033",
    "title": "题神霄宫  其二",
    "paragraphs": "参差碧瓦切昭回，绣户云輀次第开。仙伯九霄曾付讬，得随真主下天来。",
    "author": "蔡京"
  },
  {
    "id": "f40971d6-36f3-46d6-bcd7-0cb451b626f4",
    "title": "留题保和殿壁",
    "paragraphs": "琼瑶错落密成林，桧竹交加午有阴。恩许尘凡时纵步，不知身在五云深。",
    "author": "蔡京"
  },
  {
    "id": "e906a41e-4726-4c53-a20e-b9b53bcb081a",
    "title": "至玉真轩奉诏赓补",
    "paragraphs": "保和新殿丽秋晖，诏许尘凡到绮闱。雅燕酒酣添逸兴，玉真轩内看安妃。",
    "author": "蔡京"
  },
  {
    "id": "23ec9d60-b87d-4318-8dae-144662fab399",
    "title": "见安妃像",
    "paragraphs": "玉真轩槛暖如春，只见丹青未有人。月里常娥终有恨，鑑中姑射未应真。",
    "author": "蔡京"
  },
  {
    "id": "815a8325-ec5f-4a4d-8296-f3ac4ab82fef",
    "title": "绍圣春宴口号  其一",
    "paragraphs": "牙牌晓奏集英班，日照云龙下九关。红蜡青烟寒食后，翠华黄屋太微间。",
    "author": "蔡京"
  },
  {
    "id": "44a38171-6bf5-492f-9aa8-3c68a44ae286",
    "title": "绍圣春宴口号  其二",
    "paragraphs": "三春乐奏三春曲，万岁声连万岁山。欲识君臣同乐意，天威咫尺不违颜。",
    "author": "蔡京"
  },
  {
    "id": "479bc878-cd93-4d81-b48a-688c4f7526af",
    "title": "句  其一",
    "paragraphs": "三十六宫人第一，玉楼深处梦熊罴。",
    "author": "蔡京"
  },
  {
    "id": "6c0f069c-19ba-48f0-93ea-433fde44f6d3",
    "title": "句  其二",
    "paragraphs": "龙烛影中犹是腊，凤箫声里已吹春。",
    "author": "蔡京"
  },
  {
    "id": "cebfd5f6-3b3f-4f38-a03c-39408ce67a0a",
    "title": "句  其三",
    "paragraphs": "人主主人翁。",
    "author": "蔡京"
  },
  {
    "id": "9c3358aa-b917-4890-bc8e-9e186e5154da",
    "title": "句  其四",
    "paragraphs": "万镒黄金手化铁，五色䌽云神授丹。",
    "author": "蔡京"
  },
  {
    "id": "15caa3de-1655-41a9-842d-72780f551814",
    "title": "句  其五",
    "paragraphs": "菊英九日万龄黄。",
    "author": "蔡京"
  },
  {
    "id": "c9ce5e29-eb84-4704-b82a-13eee08fd7e4",
    "title": "句  其六",
    "paragraphs": "君臣燕衎昇平际，属句论文乐未央。",
    "author": "蔡京"
  },
  {
    "id": "a02ab21f-e8b7-4a5a-a14a-571eee1175c7",
    "title": "句  其七",
    "paragraphs": "姑射神仙犹饮露，龟台王母未忘桃。",
    "author": "蔡京"
  },
  {
    "id": "54b44aed-854c-481b-9c16-21ffb42969b8",
    "title": "潭岚院",
    "paragraphs": "堆积岚光照碧潭，山前一寺号潭岚。四时想见无穷景，借问老僧能尽谈。",
    "author": "李孝博"
  },
  {
    "id": "c2bfd48c-e3e7-486e-bfdb-44fdfb674b61",
    "title": "次蒋颖叔韵",
    "paragraphs": "维舟亭下号三湾，万叠青山一水间。偏爱澄江照天碧，飞来几片白云闲。",
    "author": "李孝博"
  },
  {
    "id": "f3682be4-d767-400e-9a0c-f9c4c5aec998",
    "title": "别惠山赠璋山主",
    "paragraphs": "三年爱山来几回，携筇蹑履真悠哉。片石可枕云可偎，愆期不到萦吾怀。中借高僧还有才，能与佳胜为良媒。汲泉煮茗何欢咍，松边竹下容琴杯。我嗟官满今还台，欲去不忍须重来。慇懃慇懃孰与偕，寒猿老鹤声相哀。山有情兮韫琼瑰，愿泉无穷兮滋九垓。它时再赏登崔嵬，约师把手忘形骸。",
    "author": "萧渊"
  },
  {
    "id": "820f22ed-63f4-4313-afeb-f601bec7549d",
    "title": "题共乐堂",
    "paragraphs": "平波数顷万峰前，一片丹青画不全。幽榭小桥横翠水，茂林修竹锁轻烟。绮罗弦管追欢地，雪月风花烂醉天。争奈及瓜归觐去，湖山无复苦留连。",
    "author": "柳安道"
  },
  {
    "id": "b9f42f6c-a808-4154-890a-17a52ce9e7b6",
    "title": "送程给事知越州",
    "paragraphs": "越山岝㟯凌苍穹，北山独秀夸卧龙。集贤学士辞青琐，高牙新拥千骑雄。昼看卧龙峰，夕隠蓬莱宫。双旌倒影射日红，心闲不厌来山中。排虚屏障环四封，翠积琉璃千万重。乍见烟霞西复东，倏听海鼓鸣冬冬。照湖一望光悠溶，寒波百里秋瞳眬。茂林修竹交青葱，峥嵘楼阁疑天通。使君况复气摩空，高吟万字才不穷。醉倒犹索黄金锺，下笔凛凛生清风。幸当圣世民俗丰，莫惜樽俎频雍容。但忧政成被追锋，白云幽鸟不得长相从。",
    "author": "谢慥"
  },
  {
    "id": "5cfe2c35-ecb0-45ea-b363-6ff7d439114e",
    "title": "句  其一",
    "paragraphs": "徘徊幽兴尽。",
    "author": "毕仲愈"
  },
  {
    "id": "9d02c7e5-d43b-4783-9857-4fae79c0e8c8",
    "title": "句  其二",
    "paragraphs": "已招明月移歌扇，更倩春风试舞腰。",
    "author": "毕仲愈"
  },
  {
    "id": "9ec14904-18a2-4652-90c0-455cd16bb5cf",
    "title": "句  其三",
    "paragraphs": "明灯数点林中见，横笛一声烟外闻。",
    "author": "毕仲愈"
  },
  {
    "id": "6e304ef1-f88b-417a-88cb-8aaaa838d499",
    "title": "句",
    "paragraphs": "三公历拜皆无敌，二府更居贵莫伦。",
    "author": "李籍"
  }
]