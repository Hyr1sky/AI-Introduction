[
  {
    "id": "ae7391fc-aef5-4f59-ae35-a7e7a9ee0858",
    "title": "戏赠脚婆",
    "paragraphs": "日满东窗照被堆，宿汤犹自暖如煨。尺三汗脚君休笑，曾踏鞾霜待漏来。",
    "author": "范成大"
  },
  {
    "id": "0f0b345d-c074-4ec7-bde7-e28438712b7b",
    "title": "除夜前二日夜雨",
    "paragraphs": "雪不成花夜雨来，垅头一洗定无埃。小童却怕溪桥滑，明日先生合探梅。",
    "author": "范成大"
  },
  {
    "id": "2830ba3f-1c50-4064-bc84-0dc9bee102c9",
    "title": "次韵章秀才北城新圃  其一",
    "paragraphs": "方流桃花坞，窈窕入壶天。碧城当巖岫，清湾如涧泉。风月欲无价，聊费四万钱。雪后春事起，红云蜂蝶边。",
    "author": "范成大"
  },
  {
    "id": "f0902ccf-9795-4414-9108-0e992ac52413",
    "title": "次韵章秀才北城新圃  其二",
    "paragraphs": "西城如西塞，桃花古来多。钓艇鳜鱼肥，前身张志和。烟霏几白鹭，风雨一绿蓑。清江韵新引，清绝胜阳阿。",
    "author": "范成大"
  },
  {
    "id": "d841affe-da99-4462-83fd-0b3b97191837",
    "title": "梦中作",
    "paragraphs": "漠漠人间一气平，虚无宫殿锁飞琼。碧云万里海光动，何处书来金鹤鸣。",
    "author": "范成大"
  },
  {
    "id": "9bdaab7b-4d9e-47d8-8443-c15b363a639f",
    "title": "北城梅为雪所厄",
    "paragraphs": "冻蕊粘枝瘦欲干，新年犹未有春看。雪花袛欲欺红紫，不道梅花也怕寒。",
    "author": "范成大"
  },
  {
    "id": "e03ba761-22e5-447b-ba3b-a9cfb4fabd5e",
    "title": "雪后六言二首  其一",
    "paragraphs": "雨声和深巷屐，风力到短檠灯。可惜滴残檐雪，从教漂尽河冰。",
    "author": "范成大"
  },
  {
    "id": "50098d12-7f66-4799-a48a-d81ecb5c2a4a",
    "title": "雪后六言二首  其二",
    "paragraphs": "岁寒破屋万卷，风急疎窗一灯。高卧眼生醉缬，远游须有坚冰。",
    "author": "范成大"
  },
  {
    "id": "2e36e54f-240e-4a80-87ca-d956efa8eca5",
    "title": "元夕大风雨二绝  其一",
    "paragraphs": "东风无頼妒华年，一夜凄寒到酒边。放尽珠帘遮画炬，莫教檐雨湿青烟。",
    "author": "范成大"
  },
  {
    "id": "d4f523a1-6063-442e-b122-4225701e9fc2",
    "title": "元夕大风雨二绝  其二",
    "paragraphs": "河倾海立夜翻盆，不独妨灯更损春。冻涩笙簧犹可耐，滴皴梅颊势须嗔。",
    "author": "范成大"
  },
  {
    "id": "da1306b1-6c6a-4971-88c9-6ffeef2ef977",
    "title": "春怀",
    "paragraphs": "柳颦梅笑各相恼，诗债棋雠俱见寻。莫道幽居无一事，春来风物总关心。",
    "author": "范成大"
  },
  {
    "id": "34a8f9ad-dc1b-4bac-aa01-6442799abcf3",
    "title": "自横塘桥过黄山",
    "paragraphs": "阵阵轻寒细马骄，竹林茅店小帘招。东风已绿南溪水，更染溪南万柳条。",
    "author": "范成大"
  },
  {
    "id": "4d8f259a-f448-4e38-b126-79efed97cf47",
    "title": "次韵谢李叔玠追路送笋",
    "paragraphs": "堕地锦䙀茁，解衣温玉姿。来偿食竹债，大胜伏雌炊。少日羹藜子，老来煨芋师。盘餐登异味，指动已先知。",
    "author": "范成大"
  },
  {
    "id": "b3563c86-aa02-4d6d-89ef-a6b1cdbaea41",
    "title": "秀州门外泊舟",
    "paragraphs": "拍岸清波扑岸埃，黑头霜鬓几徘徊。禾兴门外官杨柳，又见扁舟上堰来。",
    "author": "范成大"
  },
  {
    "id": "d0299687-0289-4498-9958-128bb5416c83",
    "title": "临平道中",
    "paragraphs": "烟雨桃花夹岸栽，低低浑欲傍船来。石湖有此红千叶，前日春寒总未开。",
    "author": "范成大"
  },
  {
    "id": "95237125-4a7a-48bc-85d8-0dfebce6b669",
    "title": "夜过越上不得游览",
    "paragraphs": "王程公事两相催，冲雨片帆连夜开。千巖万壑在何处，山阴道中无好怀。岂有酒船寻贺老，兴尽却能访安道。鑑湖春色漫芳菲，付与青青湖畔草。",
    "author": "范成大"
  },
  {
    "id": "7a74c567-b963-4102-81c1-1840f7821456",
    "title": "道中古意二绝  其一",
    "paragraphs": "桃李寂无言，垂杨照溪绿。不见苎萝人，空吟若邪曲。",
    "author": "范成大"
  },
  {
    "id": "756a9d16-c330-45f1-acc6-2a63038377fc",
    "title": "道中古意二绝  其二",
    "paragraphs": "浣纱寂不好，辛苦触战箭。东施无丽质，安稳嫁乡县。",
    "author": "范成大"
  },
  {
    "id": "afc6ca4c-9c59-4b1c-8f56-df106da719de",
    "title": "观禊帖有感三绝  其一",
    "paragraphs": "古人赋多情，无事辄愁苦。兰亭一觞咏，感慨乃如许。",
    "author": "范成大"
  },
  {
    "id": "b2422e96-dda5-4c04-bdb8-92f5c5e60ad8",
    "title": "观禊帖有感三绝  其二",
    "paragraphs": "宝章薶九泉，摹本范百世。白鹅满波间，谁识腕中意。",
    "author": "范成大"
  },
  {
    "id": "5037a688-4ae0-474f-9753-9071d5649199",
    "title": "观禊帖有感三绝  其三",
    "paragraphs": "三日天气新，禊饮传自古。今人不好事，佳节弃如土。",
    "author": "范成大"
  },
  {
    "id": "9661dec2-d8d8-4478-921b-99a9941af298",
    "title": "浙东舟中",
    "paragraphs": "处处槿樊圃，家家桃庑门。鱼盐临水市，烟火隔江村。雨过张帆重，潮来汲井浑。弯跧短篷底，休说两朱轓。",
    "author": "范成大"
  },
  {
    "id": "cc477b2a-57e3-446f-acad-97d7bbf69f24",
    "title": "初赴明州",
    "paragraphs": "四征惟是欠东征，行李如今忽四明。海接三韩诸岛近，江分七堰两潮平。拟将宽大来宣诏，先趁清和去劝耕。顶踵国恩元未报，驱驰何敢歎劳生。",
    "author": "范成大"
  },
  {
    "id": "52a6b396-e334-4599-9951-eb6a9da127ac",
    "title": "寄虎丘范长老",
    "paragraphs": "谁云簪绂坐成禽，亦漫为官漫好音。身已备尝生老病，心何曾住去来今。一波不动月空照，万籁无情风自吟。持此东归似同志，故应分我半山林。",
    "author": "范成大"
  },
  {
    "id": "0e020b92-101e-4b1d-afc0-05ea3af37225",
    "title": "次韵汪仲嘉尚书喜雨  其一",
    "paragraphs": "雨云浑似雪云同，天意人心本自通。吏役驱驱骑马滑，何如欹枕闭门中。",
    "author": "范成大"
  },
  {
    "id": "ee2f1275-07b5-49cb-a21f-ad9ccb78e201",
    "title": "次韵汪仲嘉尚书喜雨  其二",
    "paragraphs": "老身穷若不须忧，未有毫分慰此州。但得田间无歎息，何须地上见钱流。",
    "author": "范成大"
  },
  {
    "id": "ccfcc839-f088-40b3-bcde-4190067be75a",
    "title": "晓起",
    "paragraphs": "窗明惊起倒裳衣，铃索频摇定怪迟。即入簿书丛里去，少留欹枕听黄鹂。",
    "author": "范成大"
  },
  {
    "id": "f8e7a295-9d54-4734-af3a-fa136243cbba",
    "title": "大风",
    "paragraphs": "飓母从来海若家，青天白地忽飞沙。烦将残暑驱除尽，只莫颠狂损稻花。",
    "author": "范成大"
  },
  {
    "id": "99d61650-2b82-4973-9d2e-e60ee1af133c",
    "title": "大黄花",
    "paragraphs": "大芋高荷半亩阴，玉英危缀碧瑶簪。谁知一叶莲花面，中有将军剑戟心。",
    "author": "范成大"
  },
  {
    "id": "2cc85842-e1a3-40b2-8313-fa6aee9983a9",
    "title": "进修堂前荷池",
    "paragraphs": "方池留水胜埋盆，露入莲腮沁粉痕。铃索无声人不到，小禽飞入閙荷根。",
    "author": "范成大"
  },
  {
    "id": "df3b51b3-fd65-4919-93dc-969e98486905",
    "title": "州宅堂前荷花",
    "paragraphs": "凌波仙子静中芳，也带酣红学醉粧。有意十分开晓露，无情一饷敛斜阳。泥根玉雪元无染，风叶青葱亦自香。想得石湖花正好，接天云锦画船凉。",
    "author": "范成大"
  },
  {
    "id": "d073b0f0-37a9-4169-8a6a-5098416f7fb5",
    "title": "新荔枝四绝  其一",
    "paragraphs": "荔浦园林瘴雾中，戎州沽酒擘轻红。五年食指无占处，何意相逢万壑东。",
    "author": "范成大"
  },
  {
    "id": "6e54903b-063a-42b7-9064-3fb92e77cf13",
    "title": "新荔枝四绝  其二",
    "paragraphs": "海北天西两鬓蓬，闽山犹欠一枝筇。鄞船荔子如新摘，行脚何须更雪峰。",
    "author": "范成大"
  },
  {
    "id": "a3e4cf6c-58e9-4f94-94fd-c8f0e78d358b",
    "title": "新荔枝四绝  其三",
    "paragraphs": "甘露凝成一颗冰，露秾冰厚更芳馨。夜凉将到星河下，拟共嫦娥鬭月明。",
    "author": "范成大"
  },
  {
    "id": "a62c24e5-f5a0-4015-8b03-32fc1dbab6be",
    "title": "新荔枝四绝  其四",
    "paragraphs": "趠舶飞来不作难，红尘一骑笑长安。孙郎皱玉无消息，先破潘郎玳瑁盘。",
    "author": "范成大"
  },
  {
    "id": "53909e09-5dd0-457d-a480-ef0b808746ae",
    "title": "甬东道院午坐",
    "paragraphs": "一夜西风转酒旗，午馀残暑不多时。绿荷半蚀霜前叶，丹桂全封雨后枝。忙里有诗偿日课，老来无赋为秋悲。梳头小隶那知此，强向窗前数鬓丝。",
    "author": "范成大"
  },
  {
    "id": "cbaad38d-ab7b-45ce-98d4-f6a52c63cf62",
    "title": "东门外观刈熟民间租米船相衔入门喜作二绝  其一",
    "paragraphs": "菊莎杞棘爨无烟，日日文书横索钱。今日甬东官况好，东津门外看租船。",
    "author": "范成大"
  },
  {
    "id": "3f498465-c24c-4c6c-97da-0fbf55b5c0ed",
    "title": "东门外观刈熟民间租米船相衔入门喜作二绝  其二",
    "paragraphs": "潮到灵桥绿绕船，海边力穑屡丰年。淡青山色深黄稻，恰似胥门九月天。",
    "author": "范成大"
  },
  {
    "id": "3362a0e1-67ac-481a-9717-ca9107612653",
    "title": "探木犀",
    "paragraphs": "秋半秋香花信迟，攀枝擘叶看纤微。昨朝尚作茶枪瘦，今雨催成粟粒肥。",
    "author": "范成大"
  },
  {
    "id": "151537b4-6154-43f5-a165-d85788472c46",
    "title": "九月五日晴暖步后园",
    "paragraphs": "海气烘晴入断霞，半空云影界山斜。轻罗小扇游蜂畔，只比东风有菊花。",
    "author": "范成大"
  },
  {
    "id": "266c543f-d654-4426-a2a2-4e87f2eb1842",
    "title": "九日忆菊坡",
    "paragraphs": "菊坡长恨隔横塘，城郭山林自不双。放棹松江花已远，涛江之外更鄞江。",
    "author": "范成大"
  },
  {
    "id": "2b534997-7bad-43de-b651-63895ef8a99e",
    "title": "重阳九经堂作",
    "paragraphs": "俗间佳节自匆匆，老去悲秋又客中。青嶂捲帘三面月，黄花吹鬓几丝风。十年故国新栽柳，万里他乡旧转蓬。谁与安排今夜梦，片帆飞到小篱东。",
    "author": "范成大"
  },
  {
    "id": "40d9f197-0d9e-4661-87f1-e803cd0bc78d",
    "title": "真瑞堂前丹桂  其一",
    "paragraphs": "血色凡花太俗生，花工新意染秋英。袍红太重鞓红浅，画不能摹句写成。",
    "author": "范成大"
  },
  {
    "id": "658e7afe-3ada-48f5-9bba-970df6cd6e0b",
    "title": "真瑞堂前丹桂  其二",
    "paragraphs": "官忙风月镇长閒，开遍香红酒尚寒。若要与花相领略，千巖随分有阑干。",
    "author": "范成大"
  },
  {
    "id": "ff456b1a-5252-461d-9572-e207ef820917",
    "title": "题羔羊斋外木芙蓉",
    "paragraphs": "慵粧酣酒夕阳浓，洗尽霜痕看绮丛。绿地团花红锦障，不知庭院有西风。",
    "author": "范成大"
  },
  {
    "id": "5368e87b-f707-4431-9209-82294175d7e1",
    "title": "进思堂夜坐怀故山",
    "paragraphs": "尘事潮来不可推，身如病鹤强毰毸。簿书遮断寻诗路，风雨惊残问月杯。想得竹门无客到，直须雪夜有船回。鲈乡望眼双明处，袛欠凌霄万仞台。",
    "author": "范成大"
  },
  {
    "id": "9fa76d80-c7fc-4c70-b723-ec18883c7058",
    "title": "杨少监寄西征近诗来因赋二绝为谢诗卷第一首乃石湖作别时倡和也  其一",
    "paragraphs": "柴门重客醉中归，尚忆挥毫索纸时。何物与侬供不朽，西征卷首石湖诗。",
    "author": "范成大"
  },
  {
    "id": "cb30b337-b793-475f-bf03-458cc231a3ba",
    "title": "杨少监寄西征近诗来因赋二绝为谢诗卷第一首乃石湖作别时倡和也  其二",
    "paragraphs": "锦囊随上越王台，天海风涛亦壮哉。书到岭头梅恰动，一枝应伴一篇来。",
    "author": "范成大"
  },
  {
    "id": "d0c378e5-8fe5-4e55-a21f-075527e6203d",
    "title": "羔羊斋小池两涘木芙蓉盛开有怀故园",
    "paragraphs": "洞户掩秋深，画桥横晚静。嫋嫋芙蓉风，池光弄花影。怀我白鸥边，锦帐缭千顷。明河拍岸平，红绿染天镜。钓船无畔岸，收拾入簿领。墙籓束院落，寒窘令人瘿。",
    "author": "范成大"
  },
  {
    "id": "9b10bd0a-ec4f-443a-b422-9168bd56e342",
    "title": "鹿鸣席上赠贡士",
    "paragraphs": "登陆由来说四明，台星光处更魁星。海滨二老尊周室，馆下诸生右汉廷。秋赋重增人物志，春闱俱上佛名经。一飞好趁扶摇便，咫尺西兴是北溟。",
    "author": "范成大"
  },
  {
    "id": "558b0fc3-3a70-439a-8abd-cf04d0771eeb",
    "title": "大厅后堂南窗负暄",
    "paragraphs": "万壑无声海不波，一窗油纸暮春和。醉眠陡觉氍毹赘，围坐翻嫌榾柮多。水暖玉池添潄咽，花生银海费揩摩。端如拥褐茅檐下，袛欠乌乌击缶歌。",
    "author": "范成大"
  },
  {
    "id": "fb8ef9ea-0c83-41d8-b2b6-5eac4ff1dc66",
    "title": "晚步北园",
    "paragraphs": "刮地晴飙退海痕，出门无扇可障尘。麦枯瘠土何时雪，梅糁疎林昨夜春。天镜风烟疑梦事，鬓霜时节尚官身。裹章束带朝还暮，惭愧青鞋紫领巾。",
    "author": "范成大"
  },
  {
    "id": "b69b7a5a-5723-4515-812d-0ff7dc453e23",
    "title": "谢赐腊药感遇之什",
    "paragraphs": "鸿宝刀圭下九关，十年长奉玺封看。扶持蒲柳身犹健，收拾桑榆岁又寒。天地恩深双鬓雪，山川途远一心丹。疲甿疾苦今何似，拜手归来愧伐檀。",
    "author": "范成大"
  },
  {
    "id": "ff8b6efc-dc67-453e-9430-b6b197b3aff4",
    "title": "立春后一日作",
    "paragraphs": "浮生万法本悠哉，大笑羲娥转毂催。官事已邀癡作伴，春风应共老俱来。云容雪意将诗问，柳眼花心待酒媒。九十韶光天不靳，人间笑口自难开。",
    "author": "范成大"
  },
  {
    "id": "ab453b7f-5333-4669-a4ca-71833a008542",
    "title": "春前十日作",
    "paragraphs": "腊浅犹赊十日春，官忙长愧百年身。雪催未动诗无力，愁遣还来酒不神。节物何曾欺老病，书生自惯说悲辛。终朝戚促成何事，今古纷纷一窖尘。",
    "author": "范成大"
  },
  {
    "id": "a6e268ee-a6d9-4dd3-a366-d596d90ef324",
    "title": "三江亭观雪",
    "paragraphs": "阴山阳朔雪中回，行到天西玉作堆。乘兴却游东海上，白银宫阙认蓬莱。",
    "author": "范成大"
  },
  {
    "id": "422583a2-62d5-4be8-84f0-d068e9761f58",
    "title": "怀归寄题小艇",
    "paragraphs": "日出尘生万劫忙，可怜虚费隙驹光。若教閒里工夫到，始觉淡中滋味长。岁晚角巾思芋栗，年来手版愧耕桑。松风萝月须相信，春水深时上野航。",
    "author": "范成大"
  },
  {
    "id": "cc039618-7794-4d79-a9dd-956ab47f2313",
    "title": "雪后雨作",
    "paragraphs": "瑞叶飞来麦已青，更烦膏雨发欣荣。东风不是厌滕六，却怕雪天容易晴。",
    "author": "范成大"
  },
  {
    "id": "4cc7fd07-1740-4959-a202-723393489a5a",
    "title": "再雪",
    "paragraphs": "银竹方依檐住，瑶花又入帘窥。一白本怜麦瘦，重来应为梅迟。",
    "author": "范成大"
  },
  {
    "id": "03c6a5b8-e5ad-4ad5-ba0e-f80b6314c758",
    "title": "立春日陪魏丞相登三江亭",
    "paragraphs": "佳节登临始此回，聊从晻霭望蓬莱。水分江北渡头去，风自海东潮外来。太白天寒犹带雪，十洲池暖已浮醅。一尊往酹发船鼓，我亦归帆相次开。",
    "author": "范成大"
  },
  {
    "id": "2a467c88-77b9-4c5a-993c-ce3fb4b494de",
    "title": "寄题鹿伯可见一堂  其一",
    "paragraphs": "梦觉春闱俱转蓬，仙凡今隔玉霄东。聊攀铁锁问何似，岂敢避堂邀盖公。",
    "author": "范成大"
  },
  {
    "id": "ca01b5a8-21a1-4027-a0cb-5191a94097e0",
    "title": "寄题鹿伯可见一堂  其二",
    "paragraphs": "生来于君一岁长，决去愧我三年迟。今世谁不落第二，著鞭尚续堂中诗。",
    "author": "范成大"
  },
  {
    "id": "a8b776c3-6cd7-40da-8b47-f7300550b160",
    "title": "寄题鹿伯可见一堂  其三",
    "paragraphs": "雪溪兴尽船当回，却拟登陆游天台。经行见一堂前路，转入湖山寻悮来。",
    "author": "范成大"
  },
  {
    "id": "93ec9c18-86ad-45a1-923d-7bc495f18fef",
    "title": "将赴建康出城",
    "paragraphs": "牒诉缤纷塞甕天，经年癡坐两三椽。出门纳纳干坤大，依旧青山绕画船。",
    "author": "范成大"
  },
  {
    "id": "b5171244-18ed-4989-88a6-cd710a6e6f8f",
    "title": "寺庄",
    "paragraphs": "大麦成苞小麦深，秧田水满绿浮针。今年一饱全无虑，宽尽归舟去客心。",
    "author": "范成大"
  },
  {
    "id": "1c28e72f-7d9b-4efc-b7cb-668808ee449c",
    "title": "育王方丈",
    "paragraphs": "窗纸悲嘶万壑风，石梁飞涧倒枯松。殷勤昨夜三更雨，添作投渊雪色龙。",
    "author": "范成大"
  },
  {
    "id": "5e246c1d-bcdb-4409-bf4f-d4896cb78fbe",
    "title": "鳗井",
    "paragraphs": "决甃神通未易论，雨声留客夜翻盆。不辞客路春泥滑，且足秧田旧水痕。",
    "author": "范成大"
  },
  {
    "id": "d83f10ca-ed0b-451b-a423-2c8d26d589c0",
    "title": "妙喜泉",
    "paragraphs": "二士共谈碑上法，千僧同酌沼中泉。法门泉味知多少，水桶绳头一串穿。",
    "author": "范成大"
  },
  {
    "id": "f284ca67-fd14-41e0-861a-32c26f62d3c0",
    "title": "明月堂",
    "paragraphs": "古来禅窟锁巖扃，拂子崔嵬拄杖横。塔上佛光堂上月，莫言公案不分明。",
    "author": "范成大"
  },
  {
    "id": "c5a9fcd4-24bb-4045-9284-50c98715a539",
    "title": "自育王过天童松林三十里",
    "paragraphs": "竹舆窈窕入萧森，逗雨梳风冷客襟。翠锦屠苏三十里，不知脚底白云深。",
    "author": "范成大"
  },
  {
    "id": "f0df672d-70e2-487d-9efe-ecf77ffa106c",
    "title": "香山",
    "paragraphs": "抖擞轩裳一鬨尘，任教空翠滴乌巾。老身已到篮舆上，处处青山是故人。",
    "author": "范成大"
  },
  {
    "id": "1a80c987-a411-4e15-9de0-1faed33af892",
    "title": "育王望海亭",
    "paragraphs": "海云晻霭日茏葱，案指光中万象空。想见蓬莱西望眼，也应知我立长风。",
    "author": "范成大"
  },
  {
    "id": "e68ff2a4-9358-4ee5-8a3c-5264ded73e97",
    "title": "天童三阁",
    "paragraphs": "松萝羃天堕空翠，迎面风香三十里。曾宫亭亭隔瑶水，碧瓦琼榱五云里。千佛当门无半偈，声闻未解祖师意。徧参踏破青鞋底，前楼后阁玲珑起。閒客那知如许事，东斋听雨烂熳睡。觉来一转聊布施，普请云堂来拟议。",
    "author": "范成大"
  },
  {
    "id": "cfd6608d-f94f-4b05-9122-eeaa8a45408d",
    "title": "送江朝宗归括苍",
    "paragraphs": "半生三邂逅，相看成老翁。诗情故崒嵂，袖有天都峰。江山佳丽地，登临苦匆匆。塔灯落淮水，寺楼倚霜空。攟拾著锦囊，抚掌夸穷工。归辔不可挽，思入孤征鸿。洞天我昔游，俛仰星一终。士友歎契阔，吏民念罢癃。婆娑故将军，白发簿书丛。足趼虽四方，梦寐烟雨东。归田有脚力，尚往寻行踪。期君斩寒藤，伴我搘枯筇。",
    "author": "范成大"
  },
  {
    "id": "68dacb35-c328-4d69-b36a-6941f1c6b514",
    "title": "锺山阁上望雨",
    "paragraphs": "天阔山长雨似烟，忽然飞去暗平川。秔禾未实籼禾瘦，不用廉纤便霈然。",
    "author": "范成大"
  },
  {
    "id": "a8b62d3c-85f9-4aa6-b331-2a0a17ab884e",
    "title": "除夜",
    "paragraphs": "婪尾杯残雪满簪，牀头历日费光阴。故山巧入忙中梦，新岁尤关客里心。乌鹊倦时三匝绕，鹪鹩稳处一枝深。劳生佚老寻常事，从政那堪力不任。",
    "author": "范成大"
  },
  {
    "id": "4b00a623-d97d-4a61-9211-9d5fc68681f4",
    "title": "元日",
    "paragraphs": "老来百味絮沾泥，期会关身尚火驰。几夜乡心欹枕处，今年脚力上楼时。酒缸幸有干坤大，丹鼎何忧日月迟。莫道神仙无可学，学仙犹胜簿书癡。",
    "author": "范成大"
  },
  {
    "id": "dde78846-e814-49dd-a628-272a80ba057a",
    "title": "体中不佳偶书",
    "paragraphs": "生平人比似维摩，试比尪孱不啻过。旧摘衰髯今雪徧，频揩病眼转花多。从来世味聊复尔，此去官身如老何。收拾颓龄加药饵，尚堪风月对婆娑。",
    "author": "范成大"
  },
  {
    "id": "c6963f01-a7af-4076-bce9-e919d449f288",
    "title": "坐啸斋书怀",
    "paragraphs": "老来穷苦事相违，兀坐铃斋竟日癡。眼目昏缘多押字，胸襟俗为少吟诗。月侵灯影吏方去，春徧梅梢官未知。直待食新方绶带，明朝骑马过陵陂。",
    "author": "范成大"
  },
  {
    "id": "3ede679a-35d7-4e4b-bf54-6ae8d6d1450c",
    "title": "宝公祈雨感应用陈申公韵赋诗为谢",
    "paragraphs": "膴原龟坼暮春时，夹路炉薰共祷祠。唤起云头千嶂湧，飞来雨脚万丝垂。无情梅坞犹红绽，有意秧田尽绿滋。大施门开须满愿，愿均此施匝天涯。",
    "author": "范成大"
  },
  {
    "id": "cedde531-c12b-4f26-bd0d-4eaa3b6697db",
    "title": "送徐叔智运使奉祠归吴中",
    "paragraphs": "手种湖边花百亩，东风日夜催归去。当年辛苦种花时，不道白头犹未归。君如肯过城南陌，但向水云红处觅。烦呼猿鹤问平安，当有畦丁解看客。我今江船亦欲东，檝迎枫桥成两翁。压枝万朶虽过尽，尚及巢龟莲叶中。",
    "author": "范成大"
  },
  {
    "id": "af602e0c-3159-4042-967f-c89a7b8cf4bc",
    "title": "送举老归庐山",
    "paragraphs": "二千里往回似梦，四十年今昔如浮。去矣莫久留桑下，归欤来共煨芋头。",
    "author": "范成大"
  },
  {
    "id": "b7145090-ebd5-4e21-ab24-f5593051f6f2",
    "title": "题现老真",
    "paragraphs": "三十年来共葛藤，如今莲社冷如冰。茶瓜樱笋游山会，从此斋厨欠一僧。",
    "author": "范成大"
  },
  {
    "id": "ab8ed4e7-da0b-4160-97f4-b657dc63a811",
    "title": "致一斋述事",
    "paragraphs": "文书烟海困浮沉，不觉盘跚百病侵。偶问客年惊我老，忽闻鶑语歎春深。今朝麦粒黄堪麫，几日秧田绿似针。除却一犁春雨足，眼前无物可关心。",
    "author": "范成大"
  },
  {
    "id": "e587a08b-e02d-443f-a5f7-203c83c4611d",
    "title": "次韵杨同年祕监见寄二首  其一",
    "paragraphs": "瘴云岚雨几时归，应把周南视九夷。旧说鬼神惊落笔，新传狐兔骇搴旗。韶江石老箫音在，庾岭梅残驿使迟。自古朱絃清庙具，莫贪鹏海看天池。",
    "author": "范成大"
  },
  {
    "id": "7abfc74b-05bd-4680-954c-17c0229eb386",
    "title": "次韵杨同年祕监见寄二首  其二",
    "paragraphs": "吾衰长愧接舆狂，忙里何心领燕香。尘土簿书憎铁研，水云蓑笠傲金章。论文无伴法孤起，访旧有情书数行。何日却同湖上醉，露帏宵幄为君张。",
    "author": "范成大"
  },
  {
    "id": "f9be417b-ff1c-4139-86ba-a471e9874964",
    "title": "晓起信笔",
    "paragraphs": "午枕汗如洗，晓栉气稍苏。莎蛩试风露，满意鸣相呼。倦客感节物，流光不踌躇。秋声已如许，残暑何足驱。人言今岁热，迥与常岁殊。此理恐未然，岂不知头颅。年年有三伏，日日非故吾。婆娑今尚可，后当弥不如。病骨须一凉，未暇惜居诸。坐来有清思，西风摇井梧。",
    "author": "范成大"
  },
  {
    "id": "12726805-a294-4e45-a972-947442c1e4b5",
    "title": "送曾原伯运使归会稽用送徐叔智韵",
    "paragraphs": "秧田水满麦栖亩，劝农使者翩然去。去年愁苦救荒时，岂敢梦为今日归。天津桥西官柳陌，文书灯火长相觅。江山信美不留人，寂寞回潮工送客。镜湖一曲浙河东，万顷太湖蓑笠翁。愿赓四愁作五咏，我所思兮思剡中。",
    "author": "范成大"
  },
  {
    "id": "fead3be3-d479-419f-b312-47588ec0edb0",
    "title": "王南卿母挽词",
    "paragraphs": "栉縰称纯孝，笄珈蚤隠忧。病中心已化，身外世如浮。闻道悲风木，谁能驻壑舟。佳儿行古道，足以贲潜幽。",
    "author": "范成大"
  },
  {
    "id": "fc1fcbc0-8691-4344-89ee-d32c5b7bc170",
    "title": "次韵郑校书参议留别",
    "paragraphs": "年丰方共庆，岁晚客他之。吏事朝还暮，人生合复离。江山残梦破，风月片帆移。后会吾衰矣，桑榆一茧丝。",
    "author": "范成大"
  },
  {
    "id": "2e0415ec-7e97-427e-9615-3fa1ad0d667e",
    "title": "重九赏心亭登高",
    "paragraphs": "忆随书剑此徘徊，投老双旌重把杯。绿鬓风前无几在，黄花雨后不多开。丰年江陇青黄徧，落日淮山紫翠来。饮罢此身犹是客，乡心却附晚潮回。",
    "author": "范成大"
  },
  {
    "id": "40c5502f-11a1-4494-a880-04e2bb0a6f2b",
    "title": "寄题王仲显读书楼",
    "paragraphs": "嗜书如嗜酒，知味乃笃好。欲辨已忘言，不为醒者道。使君青箱家，文史装怀抱。平生名教乐，双旌不满笑。忽乘雪溪兴，来檥秦淮棹。丘亭客漂泊，夜夜短檠照。人云太癡绝，我自斲轮妙。今朝樯竿起，昨梦绕合皂。云有百尺楼，归寄北窗傲。滴露䌷朱黄，拂尘静缃缥。想当呻毕时，宁复羨腾趠。古心千载事，俗眼讵能料。萧滩富还往，取友必同调。一张复一弛，酿秫助歌啸。",
    "author": "范成大"
  },
  {
    "id": "574f3cb9-ece8-49c1-bc62-8508c2a106a7",
    "title": "菊楼",
    "paragraphs": "东篱秋色照疎芜，挽结高花不用扶。浄洗西风尘土面，来看金碧万浮图。",
    "author": "范成大"
  },
  {
    "id": "584ebc8f-8302-4c1b-a18f-e6cc05009f5d",
    "title": "北门覆舟山道中",
    "paragraphs": "苒苒霜风掠弊貂，簿书尘外访渔樵。林烟色淡如蒙雨，塘水痕深似落潮。鴈字江天闻塞管，梅梢山路欠溪桥。骑馿索句当年事，岁暮骚人不自聊。",
    "author": "范成大"
  },
  {
    "id": "7a505442-1c74-4351-a81c-c0bd1373f632",
    "title": "送郭明复寺丞守蜀州",
    "paragraphs": "士进固未易，退亦良独难。西州多故人，归路常险艰。有道独行意，郭舟若神仙。勿轻银兔符，倾倒金貂蝉。唐安君昔游，百万蠲逋钱。我亦常客梦，醉歌采菱船。父老尚相记，况君有前缘。想见东西湖，恩波涨春澜。此地著经济，纱笼相后先。潭潭相业堂，新题我所刊。政为来者地，君行岂偶然。去去进明德，后日五四贤。",
    "author": "范成大"
  },
  {
    "id": "3d84af4f-ac12-487c-8824-593c25f04a14",
    "title": "元日锺山宝公塔",
    "paragraphs": "雪后江臯未放春，老来犹驾两朱轮。归心历历来时路，官事驱驱病里身。未暇鸡窠寻古佛，且防鹤帐怨山人。君看王谢墩边地，今古功名一窖尘。",
    "author": "范成大"
  },
  {
    "id": "1531c33a-c1d3-43b6-b044-2f28c8e1d0e9",
    "title": "元日马上二绝  其一",
    "paragraphs": "泥絮心情雪样髯，诗囊羞涩酒杯嫌。年来万事都消减，惟有牀头历日添。",
    "author": "范成大"
  },
  {
    "id": "4c0503e4-5fd6-452c-94c5-1b3d9c89242e",
    "title": "元日马上二绝  其二",
    "paragraphs": "筋骸全比去年非，骑吹声中忆钓矶。待得江风欺老病，何如閒健一蓑归。",
    "author": "范成大"
  },
  {
    "id": "abb5d3f3-7acc-4bfa-b79d-8d2f10068948",
    "title": "春晚",
    "paragraphs": "荒园萧瑟懒追随，舞燕啼鶑各自私。窗下日长多得睡，尊前花老不供诗。吾衰久矣双蓬鬓，归去来兮一钓丝。想见篱东春涨动，小舟无伴柳丝垂。",
    "author": "范成大"
  },
  {
    "id": "9fe2e8b0-f51c-4ece-bd5d-8c39a4d23f9c",
    "title": "北窗偶书呈王仲显南卿二友",
    "paragraphs": "官居故偪仄，北窗谁所开。胡牀憩午暑，帘影久徘徊。高槐忽低昂，知有好风来。须臾堕几席，篆香小飞灰。病翁亦披襟，月露装奇怀。垅头暴背耘，永昼妇子偕。不辞梦山裂，田水如泼醅。去年岂堪说，稻根已浮埃。使君坐侯宅，窗间即凉台。何敢诉苦热，洒然助心斋。",
    "author": "范成大"
  },
  {
    "id": "43008eb2-9205-4b61-a4c8-7df84599805b",
    "title": "中秋清晖阁静坐因思前二年石湖四明赏月",
    "paragraphs": "前年银界接天迷，去岁金盘湧海低。漂泊相逢重一笑，秦淮东畔女墙西。",
    "author": "范成大"
  },
  {
    "id": "81e2528a-d112-4446-9c32-84b1eb6691ec",
    "title": "玉麟堂会诸司观牡丹酴醿三绝  其一",
    "paragraphs": "东风微峭护馀春，红紫香中酒自温。不用忙催银烛上，酴醿如雪照黄昏。",
    "author": "范成大"
  },
  {
    "id": "ed402822-506b-44c9-973f-325b55fddc56",
    "title": "玉麟堂会诸司观牡丹酴醿三绝  其二",
    "paragraphs": "洛园姚魏碧云愁，风物江东亦上游。忆起遨头八年梦，彭州花槛满西楼。",
    "author": "范成大"
  },
  {
    "id": "6a06b195-b79e-427a-a7e7-dda2bdfb3e3e",
    "title": "玉麟堂会诸司观牡丹酴醿三绝  其三",
    "paragraphs": "莫向花前惜酒杯，一年一度有花开。浮生满百今强半，岁岁看花得几回。",
    "author": "范成大"
  },
  {
    "id": "2b744953-7dc8-4394-bbde-1ae2f1c62259",
    "title": "重九独坐玉麟堂",
    "paragraphs": "江上西风动所思，又将清赏负东篱。年年客路黄花酒，日日乡心白鴈诗。笼月秦淮无旧曲，驰烟锺阜有新移。人生笑口真稀阔，况值官忙闵雨时。",
    "author": "范成大"
  },
  {
    "id": "e5fb8e63-8dd0-4248-8625-0624a8e421bc",
    "title": "次韵举老见嘲未归石湖",
    "paragraphs": "半世吟客舍柳，长年忆后园花。为报庐山莫笑，云丘今属谁家。",
    "author": "范成大"
  },
  {
    "id": "b714a7bf-1648-4e72-ac76-20d27819f3e6",
    "title": "次韵曾仲躬侍郎同登伏龟楼二绝  其一",
    "paragraphs": "带束江淮翠岫围，掌窥台殿碧鳞差。刘郎句里登临眼，压倒三江二水诗。",
    "author": "范成大"
  },
  {
    "id": "9c3e29ea-52db-4278-b63c-434e7713455f",
    "title": "次韵曾仲躬侍郎同登伏龟楼二绝  其二",
    "paragraphs": "古来游客谩西东，领会谁如我与公。露坐绳牀天不尽，绝胜帘雨栋云中。",
    "author": "范成大"
  },
  {
    "id": "0b66e602-991c-464b-92dc-b1f2b7028183",
    "title": "题李云叟画轴兼寄江安杨简卿明府二绝  其一",
    "paragraphs": "苍烟枯木共荒寒，篱落堤湾汹涨湍。归路宛然归未得，閒将李叟画图看。",
    "author": "范成大"
  },
  {
    "id": "6f175fa9-8a2f-431a-ab53-f4311a55e87f",
    "title": "题李云叟画轴兼寄江安杨简卿明府二绝  其二",
    "paragraphs": "新图来自雪边州，皴石枯槎笔最遒。明府能诗如此画，为渠题作小营丘。",
    "author": "范成大"
  },
  {
    "id": "53a11c39-6d8b-4bff-a1ee-2cc1724d7458",
    "title": "晨出蒋山道中",
    "paragraphs": "霜痕如雨沁东郊，乐岁家家一把茅。故国丘陵多麦垅，新晴篱落有梅梢。小山何在应招隠，北岭如今已献嘲。归计未成聊琢玉，飘飖风袖作推敲。",
    "author": "范成大"
  },
  {
    "id": "3ea75aa6-17b9-410e-ae35-052027c33245",
    "title": "有感今昔二首  其一",
    "paragraphs": "阳春白雪雅音希，俚耳冬烘辄笑嗤。麋见丽姬翻决骤，鸟闻韶乐却忧悲。烂奚轻薄人何敢，伏猎荒唐自不知。蚓窍蝇鸣莫嘲诮，彭亨菌蠢正当时。",
    "author": "范成大"
  },
  {
    "id": "bd9ca6ae-e850-4259-b8e5-84b834b3c732",
    "title": "有感今昔二首  其二",
    "paragraphs": "飘风骤雨谩惊春，扫荡何烦臂屈伸。天识不衷宜不恕，神歆非类即非仁。休雠地下枯鱼骨，且鬭尊前健犊身。静看可怜还可笑，香山宁是幸灾人。",
    "author": "范成大"
  },
  {
    "id": "4284d9c6-b104-4109-abfc-87859110d727",
    "title": "种竹歎向在成都种竹满西园偶苦寒疾朅来金陵复种绕池未几以眩卧合家人子遂谓不当种竹其说甚可怪歎口占此诗",
    "paragraphs": "宣华种万竿，寒疾适相值。玉麟种千竿，偶复须药饵。僮奴狃今昨，竞道竹相祟。如将圣作狂，似以儒为戏。此君来声冤，林神亦短气。我梦不平鸣，霍然推枕起。明当还石湖，賸种千亩地。未论比封君，且用执谗喙。",
    "author": "范成大"
  },
  {
    "id": "628618de-4cbd-45f5-8e27-392ae9155e67",
    "title": "公退书怀",
    "paragraphs": "昨者腾章奏发仓，今兹飞檄议驱蝗。四无告者仅一饱，七不堪中仍百忙。皦日自能临俯仰，浮云宁解制行藏。求田问舍亦何有，岁晚倦游思故乡。",
    "author": "范成大"
  },
  {
    "id": "3c399b76-84d7-4aa8-aec7-8fcd4a339ea6",
    "title": "初秋二首  其一",
    "paragraphs": "急雨过窗纸，新凉生簟藤。蹒跚老铃下，来炷壁间灯。",
    "author": "范成大"
  },
  {
    "id": "01e65711-2e4f-4c49-a49b-a3b86531a865",
    "title": "初秋二首  其二",
    "paragraphs": "壮岁故多病，老年知不堪。何须看公案，只此是真参。",
    "author": "范成大"
  },
  {
    "id": "96b67bb3-a361-48a8-8b71-611b5d3081dd",
    "title": "蝙蝠",
    "paragraphs": "伏翼昏飞急，营营定苦饥。聚蚊充口腹，生汝亦奚为。",
    "author": "范成大"
  },
  {
    "id": "2c826fd8-33d6-4a78-8009-2b19eef94156",
    "title": "蛩",
    "paragraphs": "壁下秋虫语，一蛩鸣独雄。自然遭迹捕，窘束入雕笼。",
    "author": "范成大"
  },
  {
    "id": "c09230da-caf6-4509-b5f9-e0e6a5926a96",
    "title": "四花",
    "paragraphs": "素馨间末利，木犀和玉簪。医来都屏去，头眩怕香侵。",
    "author": "范成大"
  },
  {
    "id": "fd6c68f9-4847-4102-88dc-04c88f001da4",
    "title": "谢范老问病",
    "paragraphs": "三椽一席度秋冬，造化儿嬉困此翁。帖有王书难治眩，文如陈檄不驱风。骨枯似枿肤如腊，发织成毡鬓作蓬。点检病身还一笑，本来四大满虚空。",
    "author": "范成大"
  },
  {
    "id": "54c08d76-d239-4c33-8d08-6e77f6aa8fa1",
    "title": "二偈呈似寿老  其一",
    "paragraphs": "法法刹那无住，云何见在去来。若觅三心不见，便从不见打开。",
    "author": "范成大"
  },
  {
    "id": "94472346-15aa-45b7-b251-a14fdcc8ea03",
    "title": "二偈呈似寿老  其二",
    "paragraphs": "孟说所过者化，庄云相代乎前。何处安身立命，饥餐渴饮困眠。",
    "author": "范成大"
  },
  {
    "id": "47023f4d-cb6c-4992-b946-1c6c2642af6a",
    "title": "诺惺菴枕上",
    "paragraphs": "噩梦惊回晓枕寒，青灯犹照药炉边。纸窗弄色如胧月，又了浮生一夜眠。",
    "author": "范成大"
  },
  {
    "id": "08ba078b-3439-430a-adb3-b54e86e2b293",
    "title": "癸卯除夜聊复尔斋偶题",
    "paragraphs": "五夜灯花重，东风角韵来。雪悭衣未纩，春早句多梅。寂历罗门亚，温黁药鼎煨。老嫌新岁换，病喜旧星回。鬰垒先题版，屠苏后把杯。书扉无健笔，爆竹有寒灰。饧楪牙难胶，椒盘眼倦开。陈人仍惫卧，身世两悠哉。",
    "author": "范成大"
  },
  {
    "id": "1c3455c6-618f-4aa1-a372-1d8e247e7313",
    "title": "甲辰人日病中吟六言六首以自嘲  其一",
    "paragraphs": "攒眉辄作山字，啾耳惟闻水声。人应见怜久病，我亦自厌馀生。",
    "author": "范成大"
  },
  {
    "id": "377e730b-2034-4350-9da2-528a2e51ba38",
    "title": "甲辰人日病中吟六言六首以自嘲  其二",
    "paragraphs": "目慌慌蚁旋磨，头岑岑鼇负山。笔牀久已均伏，药鼎何时丐閒。",
    "author": "范成大"
  },
  {
    "id": "3e99607b-f788-451b-92dd-4e45064846c4",
    "title": "甲辰人日病中吟六言六首以自嘲  其三",
    "paragraphs": "政尔荣枯卫涩，刚云人厄天穷。归咎四冲临岁，乞怜九曜过宫。",
    "author": "范成大"
  },
  {
    "id": "4274b670-d5f4-4005-8abc-1b8d2dee7074",
    "title": "甲辰人日病中吟六言六首以自嘲  其四",
    "paragraphs": "复古既愆七日，泰来惟候三阳。历日今颁寅正，占星更候农祥。",
    "author": "范成大"
  },
  {
    "id": "492cdb1a-5dfe-46b3-bdef-0fa0739a1d60",
    "title": "甲辰人日病中吟六言六首以自嘲  其五",
    "paragraphs": "有日犹嫌开牖，无风不敢上帘。报国丹心何似，梦中抵掌掀髯。",
    "author": "范成大"
  },
  {
    "id": "ab48462f-6175-40de-a467-c898919c8435",
    "title": "甲辰人日病中吟六言六首以自嘲  其六",
    "paragraphs": "壮岁喜新节物，老来惜旧年华。病后都卢不问，家人时换瓶花。",
    "author": "范成大"
  },
  {
    "id": "9be3431c-3d85-4167-9e8e-a180eb895829",
    "title": "正月九日雪霰后大雨二首  其一",
    "paragraphs": "夜霰三更碎瓦，昼冥一阵翻盆。頼是梅花已过，不然皴玉谁温。",
    "author": "范成大"
  },
  {
    "id": "8ef3db65-faa5-4aa1-b824-83803897ca21",
    "title": "正月九日雪霰后大雨二首  其二",
    "paragraphs": "黄昏簷溜垂瀑，清晓屐声满门。湖光万顷何似，小沼先吹縠纹。",
    "author": "范成大"
  },
  {
    "id": "0ed65dfc-d493-4cfc-82a2-e63251c7739d",
    "title": "正月十日夜大雷震二首  其一",
    "paragraphs": "阿香真是健妇，夜半鼓行疾驱。直恐南山破碎，绝怜窗纸枝梧。",
    "author": "范成大"
  },
  {
    "id": "bb75fcb1-fa61-40fb-af49-f7e38569b820",
    "title": "正月十日夜大雷震二首  其二",
    "paragraphs": "人言有物司鼓，春到扬桴发声。但要蛰虫启户，何须一许震惊。",
    "author": "范成大"
  },
  {
    "id": "8740b8fd-1a00-4ec7-bb8a-793933f3eb32",
    "title": "吴灯两品最高",
    "paragraphs": "镂冰影里百千光，剪䌽毬中一万窗。不是齐人夸管晏，吴中风物竟难双。",
    "author": "范成大"
  },
  {
    "id": "952d4745-0733-47c5-8a56-aacae32fb8b7",
    "title": "灯夕怀广蜀旧事",
    "paragraphs": "漓水桥西列炬香，少城楼下变灯忙。儿嬉万里客程远，老懒一龛春梦长。",
    "author": "范成大"
  },
  {
    "id": "eb14aef6-aa80-47f1-906b-b2ad2968ca11",
    "title": "上元纪吴中节物俳谐体三十二韵",
    "paragraphs": "斗野丰年屡，吴台乐事并。酒垆先叠鼓，灯市蚤投琼。价喜膏油贱，祥占雨雪晴。筼筜仙子洞，菡萏化人城。樯炬疑龙见，桥星讶鹊成。小家厖独踞，高闬鹿双撑。屏展辉云母，帘垂晃水精。万窗花眼密，千隙玉虹明。薝卜丹房挂，葡萄绿蔓萦。方缣繙史册，圆魄缀门衡。掷烛腾空稳，推毬滚地轻。映光鱼隠见，转影骑纵横。轻薄行歌过，颠狂社舞呈。村田蓑笠野，街市管絃清。里巷分题句，官曹别扁门。旱船遥似泛，水儡近如生。钳赭装牢户，嘲嗤绘乐棚。堵观瑶席隘，喝道绮丛争。禁钥通三鼓，归鞭任五更。桑蚕春茧劝，花蝶夜蛾迎。凫子描丹笔，鹅毛剪雪英。宝糖珍粔籹，乌腻美饴饧。撚粉团栾意，熬稃腷膊声。筳篿巫志怪，香火婢输诚。箒卜拖裙验，箕诗落笔惊。微如针属尾，贱及苇分茎。末俗难诃止，佳辰且放行。此时纷仆马，有客静柴荆。幸甚归长铗，居然照短檠。生涯惟病骨，节物尚乡情。掎摭成徘体，咨询逮里甿。谁修吴地志，聊以助讥评。",
    "author": "范成大"
  },
  {
    "id": "70b0e28e-b5a6-4bfb-906d-922d10df33fd",
    "title": "雪寒探梅",
    "paragraphs": "酸风如箭莫凭阑，冻合横枝雪未干。吴下得春元自晚，那堪天与十分寒。",
    "author": "范成大"
  },
  {
    "id": "31d67acb-01bf-42de-9337-c6a38c59a15a",
    "title": "晓枕三首  其一",
    "paragraphs": "煮汤听成万籁，添被知是五更。陆续满城钟动，须臾后巷鸡鸣。",
    "author": "范成大"
  },
  {
    "id": "2bc8dfff-5814-4ebe-b64d-e508335fff45",
    "title": "晓枕三首  其二",
    "paragraphs": "卧闻赤脚鼾息，乐哉栩栩蘧蘧。病夫心口相语，何日佳眠似渠。",
    "author": "范成大"
  },
  {
    "id": "a4b9419b-798d-488f-8823-401c0486fb9b",
    "title": "晓枕三首  其三",
    "paragraphs": "舒惨常随天气，关心窗暗窗明。日晏扶头未起，唤人先问阴晴。",
    "author": "范成大"
  },
  {
    "id": "9f7a758c-3428-472c-8112-6b0cd708c52b",
    "title": "不寐",
    "paragraphs": "春宵似暖非暖，晓梦欲成未成。风竹时惊雀噪，月窗谁伴梅横。",
    "author": "范成大"
  },
  {
    "id": "cefc242a-ee75-42f0-bc25-e3422ca62d04",
    "title": "戏书二首  其一",
    "paragraphs": "长病人嫌理亦宜，吾今有计可扶衰。烦君舁著山深处，恐有黄龙浴水医。",
    "author": "范成大"
  },
  {
    "id": "45e2245a-ed4e-4fc7-a705-8509da7961de",
    "title": "戏书二首  其二",
    "paragraphs": "羣儿欺老少陵穷，口燥脣干发漫冲。颠沛须臾犹执礼，古来惟有一高共。",
    "author": "范成大"
  },
  {
    "id": "dc8f3688-5458-4699-9df1-bd7fdb436218",
    "title": "耳鸣",
    "paragraphs": "风号高木水翻洪，历历音闻不是聋。一任大千都震吼，便从卷叶证圆通。",
    "author": "范成大"
  },
  {
    "id": "ab52112e-8f3f-4a90-a9af-3b6e3a1bdfbf",
    "title": "案上梅花二首  其一",
    "paragraphs": "南坡玉雪万花团，旧约东风载酒看。冷落铜瓶一枝亚，今年天女亦酸寒。",
    "author": "范成大"
  },
  {
    "id": "82218877-6540-4647-aa39-182e23c73537",
    "title": "案上梅花二首  其二",
    "paragraphs": "地炉火煖日烘窗，一夜花须半吐黄。鼻观圆通熏百和，博山三夕罢烧香。",
    "author": "范成大"
  },
  {
    "id": "f430452c-f12c-4a8b-85b7-772fa3cbaf3a",
    "title": "古梅二首  其一",
    "paragraphs": "孤标元不鬭芳菲，雨瘦风皴老更奇。压倒嫩条千万蕊，只消疎影两三枝。",
    "author": "范成大"
  },
  {
    "id": "d6b01003-d49c-45c6-adf7-19af38edee2e",
    "title": "古梅二首  其二",
    "paragraphs": "谁似西湖处士才，诗中篱落久尘埃。陆郎旧有梅花课，未见今年句子来。",
    "author": "范成大"
  },
  {
    "id": "224f5b0c-16c4-4df8-b584-78822b6f1c88",
    "title": "至昌为具赏东轩千叶梅然梅尚未开",
    "paragraphs": "玉叶重英意已芽，新移竹外小横斜。东斋何事春工晚，铁树已花梅未花。",
    "author": "范成大"
  },
  {
    "id": "b9eac69c-98b0-4706-9cd6-1ce38b710407",
    "title": "喜周妹自四明到",
    "paragraphs": "团栾话里老庞衰，一妹仍从海浦来。孤苦尚馀兄弟乐，如今虽病也眉开。",
    "author": "范成大"
  },
  {
    "id": "176d7df4-c7a4-494b-bc80-3917d70f72de",
    "title": "占星者谓命宫月孛独行无害但去年复照作灾今年正月一日已出而岁星作福戏书二绝  其一",
    "paragraphs": "昔躔初度本除灾，何意重逢作病媒。久住灵斿今日过，历翁欢喜劝椒杯。",
    "author": "范成大"
  },
  {
    "id": "ba708d6c-f9a6-42dc-91e2-9841b2eb0446",
    "title": "占星者谓命宫月孛独行无害但去年复照作灾今年正月一日已出而岁星作福戏书二绝  其二",
    "paragraphs": "暗曜加临有救神，煌煌福德自天仁。只烦终惠苏残喘，官爵从渠奉董秦。",
    "author": "范成大"
  },
  {
    "id": "9ad4985f-cf83-4b69-8511-b24e9ae7d79f",
    "title": "题药方",
    "paragraphs": "孤童亦复梦槐柯，无德无功用福多。天理乘除当老病，巢源王诀奈君何。",
    "author": "范成大"
  },
  {
    "id": "9e91e758-0607-4154-b49a-acee40d60f9c",
    "title": "园丁折花七品各赋一绝 单叶御衣黄",
    "paragraphs": "舟前鹅羽映酒，塞上驼酥截肪。春工若与多叶，应入姚家鴈行。",
    "author": "范成大"
  },
  {
    "id": "9be7434c-b8f4-4ace-b3e4-62de3d592540",
    "title": "园丁折花七品各赋一绝 水精毬轻盈妩媚不耐风日",
    "paragraphs": "缥缈醉魂梦物，娇饶轻素轻红。若非风细日薄，直恐云消雪融。",
    "author": "范成大"
  },
  {
    "id": "770963ba-1b27-45bd-a484-738aad7ef829",
    "title": "园丁折花七品各赋一绝 寿安红深色粉红多叶易种且耐久",
    "paragraphs": "丰肌弱骨自喜，醉晕粧光总宜。独立风前雨里，嫣然不要人持。",
    "author": "范成大"
  },
  {
    "id": "349df3b5-c0e5-4837-af1d-458fc56c608d",
    "title": "园丁折花七品各赋一绝 叠罗红开迟旬日始放尽",
    "paragraphs": "襞积剪裁千叠，深藏爱惜孤芳。若要韶华展尽，东风细细商量。",
    "author": "范成大"
  },
  {
    "id": "dc104436-846d-43f2-8e07-854d4050a755",
    "title": "园丁折花七品各赋一绝 崇宁红",
    "paragraphs": "匀染十分艳绝，当年欲占春风。晓起粧光沁粉，晚来醉面潮红。",
    "author": "范成大"
  },
  {
    "id": "862c242e-cd37-4d6a-ab89-3de0dd63128c",
    "title": "园丁折花七品各赋一绝 鞓红",
    "paragraphs": "猩脣鹤顶太赤，榴萼梅腮弄黄。带眼一般官样，祇愁瘦损东阳。",
    "author": "范成大"
  },
  {
    "id": "cd2ba808-469b-441c-9f6d-e28a558f93d1",
    "title": "园丁折花七品各赋一绝 紫中贵",
    "paragraphs": "沉沉色与露滴，泥泥香随日烘。满眼艳粧红袖，紫绡终是仙风。",
    "author": "范成大"
  },
  {
    "id": "2dc529c6-5449-4ca4-8ebf-de16622bc010",
    "title": "闻春远牡丹盛开",
    "paragraphs": "东轩闻道有花开，癡坐三椽首谩回。纵得好晴犹懒看，那堪风雨揭天来。",
    "author": "范成大"
  },
  {
    "id": "e6fa39e0-4128-450f-8d40-d7d68dc05744",
    "title": "蜀花以状元红为第一金陵东御园紫绣毬为最",
    "paragraphs": "西楼第一红多叶，东苑无双紫压枝。梦里东风忙里过，蒲团药鼎鬓成丝。",
    "author": "范成大"
  },
  {
    "id": "28ba7f20-4518-41f8-a6c8-cdae1642243e",
    "title": "喜雨",
    "paragraphs": "昨遣长须借踏车，小池须水引鸣蛙。今朝一雨添新涨，便合翻泥种藕花。",
    "author": "范成大"
  },
  {
    "id": "6f00fe1a-506a-4086-8abc-08bf09a273fd",
    "title": "嘲风",
    "paragraphs": "纷红骇绿骤飘零，癡騃封姨没性灵。报道海棠方熟睡，也须留眼为渠青。",
    "author": "范成大"
  },
  {
    "id": "ce4dad09-9d0d-4558-ab43-6e5de4710ae9",
    "title": "大风",
    "paragraphs": "春晴虽好恨多风，到眼花枝转眼空。晴不与花为道地，争如云淡雨蒙蒙。",
    "author": "范成大"
  },
  {
    "id": "c3bee36b-e63d-4224-8f1b-dc2a63031065",
    "title": "风止",
    "paragraphs": "收尽狂飙捲尽云，一竿晴日晓光新。柳魂花魄都无恙，依旧商量作好春。",
    "author": "范成大"
  },
  {
    "id": "20bed3a2-f075-49ce-830d-dc3718918978",
    "title": "苦雨五首  其一",
    "paragraphs": "河流满满更满，檐溜垂垂又垂。皇天宁有漏处，后土岂无干时。",
    "author": "范成大"
  },
  {
    "id": "5f2d333b-4eb9-49f7-bda7-e866f0509288",
    "title": "苦雨五首  其二",
    "paragraphs": "不辞蛾化麦穗，叵忍秧浮浪花。儿孙汩汰护岸，翁媪扶携上车。",
    "author": "范成大"
  },
  {
    "id": "7d5db44d-a9e6-475c-adc7-c1076e9943eb",
    "title": "苦雨五首  其三",
    "paragraphs": "折笋肥梅饤坐，涎蜗鬭蚁上梁。雨工莫贾馀勇，留待稻花半黄。",
    "author": "范成大"
  },
  {
    "id": "ffa7180d-4e68-4c1f-b267-36a666773194",
    "title": "苦雨五首  其四",
    "paragraphs": "润础才晴又汗，湿薪未爆先烟。壮夫往往言病，病叟岑岑且眠。",
    "author": "范成大"
  },
  {
    "id": "fa607686-d71c-4c13-867e-c924b618a50f",
    "title": "苦雨五首  其五",
    "paragraphs": "已厌衣裳蒸润，仍怜书画斓斑。匳香尚馀几所，尽付熏罏博山。",
    "author": "范成大"
  },
  {
    "id": "057c1851-e041-40a4-a015-4735b10f502d",
    "title": "谢龚养正送蕲竹杖",
    "paragraphs": "一声霜晓谩吹愁，八尺风漪不耐秋。上座独超三昧地，诺惺菴里证般舟。",
    "author": "范成大"
  },
  {
    "id": "8fa2b3bb-de40-44e7-83a7-d0d12acde905",
    "title": "寄题祝郢州白雪楼",
    "paragraphs": "楚望风烟倚绣楹，使君静治有高情。袛应襦袴新翻曲，压倒当年寡和声。",
    "author": "范成大"
  },
  {
    "id": "8fff3d88-38ef-4965-99bd-e78e1c3b88ab",
    "title": "夏至二首  其一",
    "paragraphs": "李核垂腰祝饐，粽丝系臂扶羸。节物竞随乡俗，老翁閒伴儿嬉。",
    "author": "范成大"
  },
  {
    "id": "5f7be533-34a4-40e8-9db5-80185d2eb2b7",
    "title": "夏至二首  其二",
    "paragraphs": "石鼎声中朝暮，纸窗影下寒温。踰年不与庙祭，敢云孝子慈孙。",
    "author": "范成大"
  },
  {
    "id": "af6f4804-8d9b-4a06-9442-c64269c1ef96",
    "title": "重午",
    "paragraphs": "熨斗薰笼分夏衣，翁身独比去年衰。已孤菖渌十分劝，却要艾黄千壮医。蜜粽冰团为谁好，丹符䌽索聊自欺。小儿造物亦难料，药裹有时生网丝。",
    "author": "范成大"
  },
  {
    "id": "9bd498c2-1d98-4a94-ae14-1e2bca0a0dd3",
    "title": "积雨作寒五首  其一",
    "paragraphs": "压屋雨云昼暗，环城霖潦夏寒。西池半没荷柄，南荡平沉芡盘。",
    "author": "范成大"
  },
  {
    "id": "a061b11e-7d4d-42c4-9ab8-925aea265c55",
    "title": "积雨作寒五首  其二",
    "paragraphs": "已报舟浮登岸，更怜桥塌平池。养成蛙吹无谓，扫尽蚊雷却奇。",
    "author": "范成大"
  },
  {
    "id": "577d8e69-e89b-473c-874d-bbe16039e05e",
    "title": "积雨作寒五首  其三",
    "paragraphs": "熨帖重寻毳衲，补苴尽护纸窗。馀生雪鬓禅榻，昨梦云帆涨江。",
    "author": "范成大"
  },
  {
    "id": "48410381-e56b-4c1b-a84f-e698ccabc810",
    "title": "积雨作寒五首  其四",
    "paragraphs": "婢喜蚊僵雾帐，儿嗔蜗篆风櫺。兀坐鼻端正白，忘怀眼底常青。",
    "author": "范成大"
  },
  {
    "id": "2032b1d7-fbd9-4dac-bcf0-a1c9cee29e64",
    "title": "积雨作寒五首  其五",
    "paragraphs": "山寒禅老不下，泥滑琴僧罕来。且唤园丁閒语，喜闻湖岸未颓。",
    "author": "范成大"
  },
  {
    "id": "b94a46cf-1bf5-4aca-99e1-2d887e0d446f",
    "title": "喜晴二首  其一",
    "paragraphs": "驱帚水争沟口，卷帘日款屋山。饥燕癡儿叫怒，拙鸠去妇复还。",
    "author": "范成大"
  },
  {
    "id": "af90fa6f-07ac-4721-9c85-8430830cc377",
    "title": "喜晴二首  其二",
    "paragraphs": "窗间梅熟落蔕，墙下笋成出林。连雨不知春去，一晴方觉夏深。",
    "author": "范成大"
  },
  {
    "id": "480f4c1f-7cf0-46eb-bf2a-2d68eddac0e8",
    "title": "子文大丞重午日走贶煮酒清甚殆与远水一色何其妙哉数语奉谢",
    "paragraphs": "腊脚清若空，吾闻其语矣。今晨品义尊，公酒正如此。太常家有此段奇，销得不斋醉如泥。但恨今无遏云曲，送我菖蒲一杯绿。",
    "author": "范成大"
  },
  {
    "id": "6cacdc6b-d63b-44d8-bcdc-85cd72de856c",
    "title": "子文见和云亦有小鬟能度曲复用韵戏赠",
    "paragraphs": "三年屏杯酌，甚矣吾衰矣。眼中有淄渑，犹解商略此。花酒俱来事更奇，不妨禅心絮沾泥。翠眉何时真度曲，细意烦君画蛾绿。",
    "author": "范成大"
  },
  {
    "id": "08c1f9fa-f744-4934-adfa-9a320f58f184",
    "title": "题请息斋六言十首  其一",
    "paragraphs": "洞门昼挂铁锁，阁道秋生绿苔。蓍下略同龟伏，瓜中且免蝇来。",
    "author": "范成大"
  },
  {
    "id": "84ccca61-26e2-4a48-91af-58eadaec7c97",
    "title": "题请息斋六言十首  其二",
    "paragraphs": "多谢纷纷云雨，相忘渺渺江湖。坐隅但忌占鵩，屋上何烦誉乌。",
    "author": "范成大"
  },
  {
    "id": "b04608f2-8ef2-4027-8a08-8e92978602d7",
    "title": "题请息斋六言十首  其三",
    "paragraphs": "滟滪年年似马，太行日日摧车。笑中恐有义甫，泣里难防叔鱼。",
    "author": "范成大"
  },
  {
    "id": "7b58cdbc-7e35-4bc8-91fd-3f5a73b2f6cf",
    "title": "题请息斋六言十首  其四",
    "paragraphs": "见影蜮犹铋铋，闻声厖尚狺狺。问谁毛生名纸，知我角出车轮。",
    "author": "范成大"
  },
  {
    "id": "69844817-f2e8-415e-b4cc-0713a256c85e",
    "title": "题请息斋六言十首  其五",
    "paragraphs": "不惜人扶难拜，非关我醉欲眠。劳君敬枯木耳，恐汝见湿灰焉。",
    "author": "范成大"
  },
  {
    "id": "8387bece-d02f-4334-8e27-d77697bb6ebf",
    "title": "题请息斋六言十首  其六",
    "paragraphs": "税驾今吾将老，结庐此地不喧。恐妨蝴蝶同梦，笑倩颠当守门。",
    "author": "范成大"
  },
  {
    "id": "fb39fe34-4f06-439b-b3c2-c86d956cc3cc",
    "title": "题请息斋六言十首  其七",
    "paragraphs": "口边一任醭去，鼻孔慵将涕收。閒门冷落车辙，空室团栾话头。",
    "author": "范成大"
  },
  {
    "id": "f939f412-dcc2-402a-939b-0c32732980b1",
    "title": "题请息斋六言十首  其八",
    "paragraphs": "冷煖旧雨今雨，是非一波万波。壁下禅枯达磨，室中病著维摩。",
    "author": "范成大"
  },
  {
    "id": "21ea4b9f-a336-4911-bb0f-77482dd8a6fb",
    "title": "题请息斋六言十首  其九",
    "paragraphs": "亲戚自有情话，来往都无杂言。酒熟径须相报，文成聊与细论。",
    "author": "范成大"
  },
  {
    "id": "dfb04519-5e8c-4c39-9c8f-eb8cb76e30ed",
    "title": "题请息斋六言十首  其一○",
    "paragraphs": "园丁以时白事，山客终日相陪。竹比平安报到，花依次第折来。",
    "author": "范成大"
  },
  {
    "id": "64d498d3-6387-4a82-a086-6fdd577fa28b",
    "title": "送刘唐卿户曹擢第西归六首  其一",
    "paragraphs": "摩挲汉柱怆分襟，邂逅吴船喜盍簪。别久十年知几梦，情亲万里只初心。",
    "author": "范成大"
  },
  {
    "id": "a0a2b4c8-b2ee-4c89-8187-6234211b7674",
    "title": "送刘唐卿户曹擢第西归六首  其二",
    "paragraphs": "学道何关紫与青，发身聊假佛名经。归来解尽程书缚，千古文章似建瓴。",
    "author": "范成大"
  },
  {
    "id": "4e5b345a-00e4-444e-95e5-4ee3dda417b1",
    "title": "送刘唐卿户曹擢第西归六首  其三",
    "paragraphs": "槐黄灯火困豪英，此去书窗得此生。学力根深方蔕固，功名水到自渠成。",
    "author": "范成大"
  },
  {
    "id": "eae183c3-4a58-4433-9dba-7a445e2ea5b2",
    "title": "送刘唐卿户曹擢第西归六首  其四",
    "paragraphs": "中年亲友惜分离，况我身兼老病衰。馀景庶几犹及见，登瀛召客过门时。",
    "author": "范成大"
  },
  {
    "id": "760411e6-2180-47d8-91cb-dfbf3398086d",
    "title": "送刘唐卿户曹擢第西归六首  其五",
    "paragraphs": "我识岷峨最上头，当年脚力与云浮。两山父老如相问，一席三椽正卧游。",
    "author": "范成大"
  },
  {
    "id": "a74ea42a-71de-4553-aef0-c064828f1645",
    "title": "送刘唐卿户曹擢第西归六首  其六",
    "paragraphs": "四海西州旧故多，烦君问讯各如何。心期本自无南北，万里天波一月波。",
    "author": "范成大"
  },
  {
    "id": "88366b31-3d25-44f6-935d-62d70eead3b5",
    "title": "富顺杨商卿使君向与余相别于泸之合江渺然再会之期后九年廼访余吴门则喜可知也今复分袂更增惘然病中强书数语送之",
    "paragraphs": "合江县下初语离，共说再会知何时。寿栎堂前哄一笑，人生聚散真难料。青灯话旧语未终，船头叠鼓帆争风。草草相逢复相送，直恐送迎皆梦中。昨闻亲上安边奏，玉阶从容移禁漏。天香怀袖左鱼符，归作双亲千岁寿。我今老病塘蒲衰，君归报政还复来。万里傥容明月共，更期后梦如今梦。",
    "author": "范成大"
  },
  {
    "id": "72232081-d76e-402e-bda2-955ecb08ac5d",
    "title": "久病或劝勉强游适吟四绝答之  其一",
    "paragraphs": "风月箇中老子，江湖之上散人。化鑪苦靳清福，环堵閒抛好春。",
    "author": "范成大"
  },
  {
    "id": "0648250e-6a31-474a-82be-8bef838752db",
    "title": "久病或劝勉强游适吟四绝答之  其二",
    "paragraphs": "鹤怨久回俗驾，鸥盟谁主载书。一丘一壑谢汝，三岁三秋望予。",
    "author": "范成大"
  },
  {
    "id": "ccbeb1ac-2e86-4c82-a199-c9e9fac159c4",
    "title": "久病或劝勉强游适吟四绝答之  其三",
    "paragraphs": "扪蝨即是忙事，驱蝇岂非褊心。香煖香寒功课，窗明窗暗光阴。",
    "author": "范成大"
  },
  {
    "id": "7ec19d7f-f0ea-43b5-afb2-b845ac6aa2ee",
    "title": "久病或劝勉强游适吟四绝答之  其四",
    "paragraphs": "羸如蓐妇多忌，倦似田翁作劳。玩具僧梳刖屦，欢悰丁尾龟毛。",
    "author": "范成大"
  },
  {
    "id": "f981afdc-5c7a-4827-893b-7a16ff018d3b",
    "title": "初秋閒记园池草木五首  其一",
    "paragraphs": "茙葵烂紫终陋，薝卜嫣黄亦香。医俗賸延竹色，疗愁催拆萱房。",
    "author": "范成大"
  },
  {
    "id": "de27fbb3-376c-451c-998f-ec552cfa1141",
    "title": "初秋閒记园池草木五首  其二",
    "paragraphs": "牛牵碧蔓自绕，鸡耸朱冠欲争。菱葩可范伯雅，蓼节偏宜麴生。",
    "author": "范成大"
  },
  {
    "id": "db1b6426-4828-4bf7-9b22-214076d0d9e6",
    "title": "初秋閒记园池草木五首  其三",
    "paragraphs": "旱地莲花娇小，水盆栀子幽芳。薇帐半年春艳，桂丛四季秋香。",
    "author": "范成大"
  },
  {
    "id": "20ae019e-08eb-4b66-a6ae-7d2021612c03",
    "title": "初秋閒记园池草木五首  其四",
    "paragraphs": "醉怜金琖齐侧，卧看玉簪对横。腥水留灌末利，结香旋薰素馨。",
    "author": "范成大"
  },
  {
    "id": "0fa722d4-04e2-4f6a-8a9d-7acc75b45953",
    "title": "初秋閒记园池草木五首  其五",
    "paragraphs": "玉菡化生稚子，碧枝视现声闻。马齿任藏汞冷，鸿头自胜硫温。",
    "author": "范成大"
  },
  {
    "id": "fa2e3440-8f7b-4c90-9b77-5888de2a0866",
    "title": "巖桂三首  其一",
    "paragraphs": "风帘疎爽月徘徊，怅望家人把酒杯。病著幽窗知几日，瓶花两见木犀开。",
    "author": "范成大"
  },
  {
    "id": "91405d2f-ca48-4d15-aac1-3b838ba14fd3",
    "title": "巖桂三首  其二",
    "paragraphs": "越城芳径手亲栽，红浅黄深次第开。不用小山招隠赋，身如强健日千回。",
    "author": "范成大"
  },
  {
    "id": "2243a948-bb68-4369-8b26-634fb5162d06",
    "title": "巖桂三首  其三",
    "paragraphs": "一株萧索倚宣华，东苑香风属内家。丹碧屠苏银烛照，平生奇绝象山花。",
    "author": "范成大"
  },
  {
    "id": "d3143018-b254-4a04-92c2-0e0270615536",
    "title": "中秋无月三首  其一",
    "paragraphs": "儿女无悰坐客稀，今年孤负隔年期。谁从天上牢遮月，不管人间大欠诗。",
    "author": "范成大"
  },
  {
    "id": "d42a40a4-4632-4133-b034-51af62035e42",
    "title": "中秋无月三首  其二",
    "paragraphs": "扑地癡云欲万重，家家帘幙护房栊。世间第一无情物，谁似中秋雨与风。",
    "author": "范成大"
  },
  {
    "id": "e5c0f1bc-2d8b-4678-af56-cb98c8afe828",
    "title": "中秋无月三首  其三",
    "paragraphs": "一生露下风前客，两岁愁边病里身。姑置阴晴圆缺事，药寮灯火正相亲。",
    "author": "范成大"
  },
  {
    "id": "f16931b7-7d8e-473c-aac4-0fbb58fc9548",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其一",
    "paragraphs": "旧岁连新岁，凉牀又煖牀。山川屏里画，时刻篆中香。畏垒吾安土，支离饱太仓。若教身更健，鹤背入维扬。",
    "author": "范成大"
  },
  {
    "id": "bab73e21-e9e0-4541-a4c2-58cf1d5707c0",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其二",
    "paragraphs": "认鹿纷纭梦，亡羊散乱心。眵昏遮眼读，愁苦撚髭吟。幸觉行迷远，其如卧病深。通身都放下，何用觅砭鍼。",
    "author": "范成大"
  },
  {
    "id": "dfd4190a-bbde-4211-8549-ba5f4a3e067c",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其三",
    "paragraphs": "日煖衣犹袭，宵长被有稜。朝晡三楪饭，昏晓一釭灯。伴坐跧如几，扶行瘦比藤。生缘堪入画，寂寞憩松僧。",
    "author": "范成大"
  },
  {
    "id": "7035ccba-d39d-4e8c-af58-41d84a1f4fcc",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其四",
    "paragraphs": "绳倚扶枵骨，蒲团阁瘁肤。事疑偿业债，形类窘囚拘。空劫真常体，浮生幻化躯。箇中元不二，无语对文殊。",
    "author": "范成大"
  },
  {
    "id": "c39c509a-9483-459d-b60c-d1c1ed1a3c99",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其五",
    "paragraphs": "软熟羞盘馔，芳辛实枕帏。候晴先晒席，占湿豫烘衣。易粟鸡皮皱，难培鹤骨肥。头颅虽若此，虚白自生辉。",
    "author": "范成大"
  },
  {
    "id": "2468ec26-0b62-4b55-88de-eebdf3c44f26",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其六",
    "paragraphs": "数息憎晨凊，伸眉惬晚晴。隙尘浮日影，窗穴啸风声。扪蝨天机动，驱蚊我相生。偶然成一笑，栩栩暂身轻。",
    "author": "范成大"
  },
  {
    "id": "ee37c730-6341-4ba5-a1f7-2f57c64f287c",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其七",
    "paragraphs": "贵仕龟钻䇲，閒居马脱鞿。冠尘昏旧制，带眼剩新围。堆案书邮少，登门刺字稀。掩关灰木坐，休示季咸机。",
    "author": "范成大"
  },
  {
    "id": "83032452-c35f-44a5-821d-8d71949e07bd",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其八",
    "paragraphs": "目眚浮珠珮，声尘籁玉箫。秋怀潘鬓秃，午梦楚魂销。注水瓶花醒，吹薪药鼎潮。南柯何处是，斜日上廊腰。",
    "author": "范成大"
  },
  {
    "id": "a62c6426-2f9c-4a91-bc47-098a4187dbac",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其九",
    "paragraphs": "静里秋先到，閒中昼自长。门阑疑泄柳，尸祝漫庚桑。腹已枵经笥，身犹试药方。强名今日愈，勃窣负东墙。",
    "author": "范成大"
  },
  {
    "id": "1655ced4-b48d-401d-be21-29ff4566c803",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其一○",
    "paragraphs": "汗渍筇枝赤，苔封屐齿青。有医延上坐，无客抗分庭。霁月钻窗看，鸣琴侧枕听。莫嗔猿鹤怨，岫幌两年扃。",
    "author": "范成大"
  },
  {
    "id": "a40d60a8-cd7e-4e3f-89ff-4c759163ac83",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其一一",
    "paragraphs": "视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。",
    "author": "范成大"
  },
  {
    "id": "f01c1073-63a6-4bbc-afef-ca6bbe0f3f22",
    "title": "藻姪比课五言诗已有意趣老怀甚喜因吟病中十二首示之可率昆季赓和胜终日饱閒也  其一二",
    "paragraphs": "学业荒呻毕，欢悰隔笑盐。入秋先复幕，过夏亦疎帘。门客嗔愁思，家人献吉占。尤怜小儿女，时报鹊鸣簷。",
    "author": "范成大"
  },
  {
    "id": "878c77bd-daf2-4591-8afd-e9ea7f162f14",
    "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其一",
    "paragraphs": "萧滩远客扣田庐，贻我读书楼上书。千里故情元共月，错云多病故人疎。",
    "author": "范成大"
  },
  {
    "id": "44b09ee8-0c56-4615-97c9-3092323e5d4a",
    "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其二",
    "paragraphs": "卷中图画袖中珍，上有三阶五朶云。白日青天光范路，未饶蟾窟梦纷纭。",
    "author": "范成大"
  },
  {
    "id": "47bef01f-6641-4883-bc36-a5c16b742c59",
    "title": "寿栎前假山成移丹桂于马城自嘲",
    "paragraphs": "堂前趣就小嶙峋，未许蹒跚杖屦亲。更遣移花三百里，世间真有大癡人。",
    "author": "范成大"
  },
  {
    "id": "09c9273c-ca5b-4eda-a618-88e0984018c1",
    "title": "灼艾",
    "paragraphs": "血忌详涓日，尻神谨避方。艾求真伏道，穴按古明堂。谢去群巫祝，胜如几药汤。起来成独笑，一病搅千忙。",
    "author": "范成大"
  },
  {
    "id": "142fb18d-7695-43d9-b6a0-77ba30fe2eb4",
    "title": "东宫寿诗",
    "paragraphs": "甲观秋弥月，前星蚤丽天。君亲重庆日，家国中兴年。英武神机远，温文德宇全。摛章森典则，会道极高坚。俭宝躬安履，仁端性自然。渊冲澄有量，海润浃无边。五学临函丈，三朝拱邃延。颂声敷政久，喜色问安还。铜律谐初度，桑弧绝旧传。菊催重九近，梅占小春先。戏䌽猗兰殿，宣杯玳瑁筵。青宫千亿寿，长对两宫前。",
    "author": "范成大"
  },
  {
    "id": "c54e4c4b-b1cc-497d-9563-81de376b12ef",
    "title": "十月朝开炉偶书余病归二年未能拜埽松楸曩常以此日侍先兄游洞庭并写悲感之怀",
    "paragraphs": "圃芋今年紫，篱枫昨日丹。开炉修故事，听雨说新寒。橘社重游阻，楸行再拜难。此时西望眼，衰涕不胜弹。",
    "author": "范成大"
  },
  {
    "id": "37a4c835-8beb-49a2-bebd-dcba55799103",
    "title": "有怀龚养正",
    "paragraphs": "好在楚龚子，秋来情话稀。昨承书素说，行侍板舆归。烟水潮平棹，风霜岁晚衣。几时真访戴，莫待雪花霏。",
    "author": "范成大"
  },
  {
    "id": "4eb1dcdd-f721-44a3-b32a-8626322d9165",
    "title": "白髭行",
    "paragraphs": "四十踰四髭始黄，手持汉节临大荒。舆疾归来皮骨在，两鬓尚作青丝光。俛仰行年四十九，万里南驰复西走。斑斑颔下点吴霜，犹可芟夷诳宾友。屈指如今又十年，两年惫卧秋风前。人生血气能几许，不待览镜知皤然。长安后辈轻前辈，百方染药千金卖。烦撋包裹夜不眠，无奈露头出光怪。病翁高卧门长扃，垂雪毵毵骨更清。儿童不作居士唤，唤作堂中老寿星。",
    "author": "范成大"
  },
  {
    "id": "be1c8396-3c0b-4985-939f-41da6e14841c",
    "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不复故吾也  其一",
    "paragraphs": "忆昔骖鸾识俊英，朱旛绣斧尽能名。书随庾岭一枝寄，句挟韶江九奏成。吴粤交驰清夜梦，参辰不隔故人情。何时重醉金槽曲，一洗阳关别恨平。",
    "author": "范成大"
  },
  {
    "id": "0dbc7099-6be2-4200-8d22-ad71a211e016",
    "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不复故吾也  其二",
    "paragraphs": "濩落枵虚似瓠壶，新添雪鬓与霜须。也知病叟形容变，非是仙儒骨相癯。岁晚山林如自献，年丰田野亦多娱。无端拙恙妨清乐，未许扁舟到五湖。",
    "author": "范成大"
  },
  {
    "id": "83b7411f-5e62-4123-82e6-a6ea3f934430",
    "title": "复以蟾砚归龚养正",
    "paragraphs": "梦里何人歌式微，觉来石友在书帏。郑环信美非吾宝，赵璧犹全任汝归。渴水双蟾窥海阔，出云孤月照星稀。好将自草三千牍，莫与蚍蜉作钓矶。",
    "author": "范成大"
  },
  {
    "id": "b9093b86-e9df-4289-b761-a1e4d9068d54",
    "title": "大雪书怀",
    "paragraphs": "天将奇赏发清欢，畴昔登临插羽翰。梅下寻诗骑马滑，松梢索酒倚楼寒。闭门老子愁无頼，返棹归来兴已阑。聊掬玉尘添石鼎，自煎鱼眼破龙团。",
    "author": "范成大"
  },
  {
    "id": "5e2e1ab0-afb3-4527-865c-f685626671e2",
    "title": "雪中苦寒戏嘲二绝  其一",
    "paragraphs": "冥凌分职大间关，辛苦行冬强作难。费尽无边风与雪，劣能供得一番寒。",
    "author": "范成大"
  },
  {
    "id": "dc68e509-7eac-4e16-a04a-0c81647d8c7f",
    "title": "雪中苦寒戏嘲二绝  其二",
    "paragraphs": "茸毡帐下玉杯宽，香里吹笙醉里看。风雪过门无入处，却投穷巷觅袁安。",
    "author": "范成大"
  },
  {
    "id": "b34851a8-32b3-4834-a139-27eba1f2a4c3",
    "title": "雪复大作六言四首  其一",
    "paragraphs": "奇寒拥被晓枕，噩梦披蓑晚江。遥想漫天匝地，近听穿幔鸣窗。",
    "author": "范成大"
  },
  {
    "id": "5acd7f1a-8aaa-4bcc-a0b7-941b1c26fea1",
    "title": "雪复大作六言四首  其二",
    "paragraphs": "酿成送腊三白，功在迎年九秋。樵指担肩相贺，饭囊酒甕何忧。",
    "author": "范成大"
  },
  {
    "id": "b6e433e8-826f-4195-a51e-3db0c2fb045a",
    "title": "雪复大作六言四首  其三",
    "paragraphs": "初报折篁抢地，旋闻压柳堆桥。宁教风过掀舞，可惜雨来半销。",
    "author": "范成大"
  },
  {
    "id": "2de41025-f5b6-44d7-9377-4f07ff230302",
    "title": "雪复大作六言四首  其四",
    "paragraphs": "伶俜冻雀蹲晚，噤渗疎梅锁春。有客典衣沽酒，何人增价卖薪。",
    "author": "范成大"
  },
  {
    "id": "bed8a48d-1f10-47e7-afe7-cf0b587a1f17",
    "title": "立春",
    "paragraphs": "䌽胜金旛梦里，茶槽药杵声中。索莫两年春事，小窗卧听东风。",
    "author": "范成大"
  },
  {
    "id": "1e0b80dd-3136-43d6-ad31-714a1439a715",
    "title": "题徐熙风牡丹二首 紫花",
    "paragraphs": "蕊珠仙驭晓骖鸾，道服朝元露未干。天半刚风如激箭，绿绡飘荡紫绡寒。",
    "author": "范成大"
  },
  {
    "id": "ff82fe02-1cf5-4f31-b008-c5fd8bd08a70",
    "title": "题徐熙风牡丹二首 白花",
    "paragraphs": "寒入仙裙粟玉肌，舞馀全不耐风吹。从教旅拒春无力，细看腰支嫋嫋时。",
    "author": "范成大"
  },
  {
    "id": "6f30e27b-cab8-4740-aa14-01c7af2122a6",
    "title": "题黄居寀雀竹图二首  其一",
    "paragraphs": "群雀岁寒保聚，两鹑日晏忘归。草间岂无馀粒，刮地风号雪飞。",
    "author": "范成大"
  },
  {
    "id": "36821e61-c14b-4ce2-98b3-cfe673d7be67",
    "title": "题黄居寀雀竹图二首  其二",
    "paragraphs": "蔓花露下凝碧，丛竹秋来老苍。噪雀群争何事，么禽自啭清篁。",
    "author": "范成大"
  },
  {
    "id": "fb5daae4-2a7f-4b4b-8ce0-ce85b70911ea",
    "title": "题张晞颜两花图二首 繁杏",
    "paragraphs": "红粉团枝一万重，当年独自费东风。若为报答春无頼，付与笙歌鼎沸中。",
    "author": "范成大"
  },
  {
    "id": "1bf11130-8fd0-4117-ac1f-5f97714fb0c2",
    "title": "题张晞颜两花图二首 玉梨",
    "paragraphs": "雪薄冰轻不耐春，雨中愁绪月中真。莫教梦作云飞去，留伴昭阳第一人。",
    "author": "范成大"
  },
  {
    "id": "9a3b4171-b2b8-4e3d-9bb5-d0abfebfe69e",
    "title": "题范道士二牛图",
    "paragraphs": "西畴涤场浄无尘，原头远牧秋草春。一牛疾行离其群，一牛返顾如怒嗔。目光炯炯狞而驯，点缀毫末俱逼真。不颠不狂笔有神，妙哉吾宗散仙人。",
    "author": "范成大"
  },
  {
    "id": "f6ee4798-9817-4d91-aec1-dd3a7bcf7c77",
    "title": "小峨眉",
    "paragraphs": "三峨参横大峨高，奔崖侧势倚半霄。龙跧虎卧起且伏，旁睨沫水沱江朝。禹从岷嶓过其下，奠山著籍称雄豪。告成归来两阶舞，泗滨锡贡备九韶。览观此石三歎息，髣髴蜀镇俱岧峣。惜哉击拊堕簨虡，辇送淮海还山椒。降商讫周谨呵护，磬氏无敢加镌彫。刘项蜗争鬨灵壁，血漂川谷流腥臊。水官恐此被染涴，毡包席裹吴中逃。市门大隠阅千祀，苔衣尘网薶孤标。尤物显晦定有数，昨者惠顾不待招。我昔西游踏禹迹，暑宿光相披重貂。十年境落卧榼梦，摩挲壁画双鬓凋。天怜爱山欲成癖，特设奇供慰寂寥。恍然坐我宝巖上，疑有太古雪未消。嵌根襞积巧入妙，峰顶箕踞贵不骄。炉烟云浮布银界，隙日虹贯凝金桥。是时岁杪卧衰疾，健起放杖惊儿曹。龙锺绕围喜折屐，龟手拂拭寒侵袍。太湖未暇商甲乙，罗浮天竺均鸿毛。小峨之名神所畀，永与野老归渔樵。作诗贺我得石友，且以并贺兹丘遭。",
    "author": "范成大"
  },
  {
    "id": "7a80dca5-3565-461a-9138-977702ec1c32",
    "title": "烟江叠嶂",
    "paragraphs": "太湖嵌根藏洞宫，槎牙石生奫沦中。波涛投隙漱且囓，岁久缺罅深重重。水空发声夜镗𨱏，中有晴江烟嶂叠。谁欤断取来何时，山客自言藏奕叶。江上愁心惟画图，苏仙作诗画不如。当年此石若并世，雪浪仇池何足书。我无俊语对巨丽，欲定等差谁与议。直须具眼老香山，来为平章作新记。",
    "author": "范成大"
  },
  {
    "id": "aeaaf66b-d872-47c9-8a3a-0e6038989031",
    "title": "天柱峰",
    "paragraphs": "衡山紫盖连延处，一峰巉绝擎玉宇。汉家惮远不能到，寓祭灊山作天柱。我今卧游长揜关，却寓此石充灊山。形摹三尺气万仞，世间培塿何由攀。南州山骨朶清淑，乳孽砂牀未超俗。神奇都赋小峥嵘，雷雨飞来伴幽独。哦诗月明清夜阑，坐看高影横屋山。摩霄拂云政如此，吾言实夸谁敢删。",
    "author": "范成大"
  },
  {
    "id": "d22e4aab-7b01-4138-859d-7f8c5ccd1a95",
    "title": "甲辰除夜吟",
    "paragraphs": "一年三百六十日，日日三椽卧衰疾。旁人揶揄还歎咨，问我如何度四时。我言平生老行李，蓐食趁程中夜起。当时想像闭门閒，弱水迢迢三万里。如今因病得疎慵，脚底关山如梦中。重帘复幕白昼静，户外车马从西东。若问四时何以度，念定更无新与故。瓶花开落纪春冬，窗纸昏明认朝暮。行年六十是明朝，不暇自怜聊自嘲。婪尾三杯饧一楪，从今身健齿牙牢。",
    "author": "范成大"
  },
  {
    "id": "7f414679-a17d-4c24-8ae7-ba18db336271",
    "title": "次韵龚养正送水仙花",
    "paragraphs": "色界香尘付八还，正观不起况邪观。花前犹有诗情在，还作凌波步月看。",
    "author": "范成大"
  },
  {
    "id": "e5985117-2519-41eb-8d35-71953a86d057",
    "title": "元日",
    "paragraphs": "屋角峥嵘斗柄移，案头萧索烛花垂。与时消息评新药，若节春秋忆旧诗。饥饭困眠全体懒，风餐露宿半生癡。尊前现在休嫌老，最后屠苏把一巵。",
    "author": "范成大"
  },
  {
    "id": "2c85988d-46cb-4244-9d80-a547ef73f945",
    "title": "正月六日风雪大作  其一",
    "paragraphs": "滕六无端巽二癡，翻天作恶破春迟。邀梅勒柳何功业，谁与停杯一问之。",
    "author": "范成大"
  },
  {
    "id": "c5b5c32e-9dc5-4ded-b522-b4510868a3cb",
    "title": "正月六日风雪大作  其二",
    "paragraphs": "奇寒何事入芳辰，不管灯枝欲试新。即日反风吹尽雪，东君已费一分春。",
    "author": "范成大"
  },
  {
    "id": "7a96c2b6-6030-4b65-a987-1efd05e1b70b",
    "title": "元夕四首  其一",
    "paragraphs": "粉痕红点万花攒，玉气珠光宝月团。帘箔通明香似雾，东君无处著春寒。",
    "author": "范成大"
  },
  {
    "id": "10d920dc-bdc6-429a-9986-f24904cc3261",
    "title": "元夕四首  其二",
    "paragraphs": "不夜城中陆地莲，小梅初破月初圆。新年第一佳时节，谁肯如翁闭户眠。",
    "author": "范成大"
  },
  {
    "id": "544cc342-8a44-42f2-b39b-4abd6067f074",
    "title": "元夕四首  其三",
    "paragraphs": "药炉汤鼎煮孤灯，禅版蒲团老病僧。儿女强修元夕供，玉蛾先避雪鬅鬙。",
    "author": "范成大"
  },
  {
    "id": "9393305d-a954-4d50-b977-f95f6227ab50",
    "title": "元夕四首  其四",
    "paragraphs": "落梅秾李趁时新，枯木崖边一任春。尚爱乡音醒病耳，隔墙时有卖饧人。",
    "author": "范成大"
  },
  {
    "id": "d9041451-6675-4cf2-886e-688a9556f11c",
    "title": "去年多雪苦寒梅花遂晚元夕犹未盛开",
    "paragraphs": "隔年寒力冻芳尘，勒住东风寂寞滨。只管苦吟三尺雪，那知迟把一枝春。灯烘画阁香犹冷，汤煖铜瓶玉尚皴。花定有情堪索笑，自怜无术唤真真。",
    "author": "范成大"
  },
  {
    "id": "b5e08f2a-df49-4614-ba3f-aed194b4d54f",
    "title": "寄题筠州钱有文明府新昌小道院  其一",
    "paragraphs": "忠厚平生心学，敏明随处民功。江左幕中荒政，江西县里仁风。",
    "author": "范成大"
  },
  {
    "id": "a14de08b-7919-4494-916d-009a956f29d6",
    "title": "寄题筠州钱有文明府新昌小道院  其二",
    "paragraphs": "勿云私淑小邑，可以匹休大邦。健笔谁能后赋，向来江夏无双。",
    "author": "范成大"
  },
  {
    "id": "19e8a529-0c38-416d-bc62-ec45e1781ce6",
    "title": "题徐熙杏花",
    "paragraphs": "老枝当岁寒，芳蘤春澹泞。雾绡轻欲无，娇红恐飞去。",
    "author": "范成大"
  },
  {
    "id": "df3c49ea-d17b-4a2d-a238-e518020d227a",
    "title": "题赵昌木瓜花",
    "paragraphs": "秋风魏瓠实，春雨燕脂花。䌽笔不可写，滴露匀朝霞。",
    "author": "范成大"
  },
  {
    "id": "de34a3ba-4abf-456f-a99e-1610e2fe7b6c",
    "title": "题易元吉獐猿两图二首  其一",
    "paragraphs": "择食麕相唤，无人意不惊。猿啼风动叶，机熟两忘情。",
    "author": "范成大"
  },
  {
    "id": "8f289b7a-7139-4401-9d40-8374dedc6165",
    "title": "题易元吉獐猿两图二首  其二",
    "paragraphs": "乌逐山公噪，惊麕仰望疑。春林无一事，獝狘自生悲。",
    "author": "范成大"
  },
  {
    "id": "ff7e3465-18b6-491c-adfa-f8c220d045ae",
    "title": "题张希贤纸本花四首 牡丹",
    "paragraphs": "洛花肉红姿，蜀笔丹砂染。生绡多俗格，纸本有真艳。",
    "author": "范成大"
  },
  {
    "id": "92302fb0-bbc3-455f-8cb9-b66ccf0d2874",
    "title": "题张希贤纸本花四首 常春",
    "paragraphs": "染根得灵药，无时不春风。倚阑与挂壁，相伴岁寒中。",
    "author": "范成大"
  },
  {
    "id": "ef2e32c1-1e07-44dc-ad95-044dd7903015",
    "title": "题张希贤纸本花四首 红梅",
    "paragraphs": "酒力欺朝寒，潮红上粧面。桃李漫同时，输了春风半。",
    "author": "范成大"
  },
  {
    "id": "cf5d2df0-2695-4cc4-883d-cf4125c37548",
    "title": "题张希贤纸本花四首 鸡冠",
    "paragraphs": "号名极形似，摹写与真逼。聊以画滑稽，慰我秋园寂。",
    "author": "范成大"
  },
  {
    "id": "49a9e5a4-d8c4-415a-b516-d8887ddfb581",
    "title": "喜沈叔晦至",
    "paragraphs": "澹若论交味，嘤其求友声。江湖几鱼沫，风雨一鸡鸣。旧事休重说，新诗莫细评。烦将忆勤梦，归对海山横。",
    "author": "范成大"
  },
  {
    "id": "695b31f6-544b-48f2-9ba1-e0371a28b11d",
    "title": "惊蛰家人子辈为易疏帘",
    "paragraphs": "二分春色到穷阎，儿女祈翁出滞淹。幽蛰夜惊雷奋地，小窗朝爽日筛帘。惠风全解墨池冻，清昼賸繙云笈籤。亲友莫嗔情话少，向来屏息似龟蟾。",
    "author": "范成大"
  },
  {
    "id": "bf87d584-dad0-40f5-8042-0c4e3907c252",
    "title": "信笔",
    "paragraphs": "天地同浮水上萍，羲娥迭耀案头萤。山中名器两芒屩，花下友朋双玉瓶。童子昔曾夸了了，主翁今但诺醒醒。归田赢得多无事，输与诸公汗简青。",
    "author": "范成大"
  },
  {
    "id": "943bbe08-9b17-4f03-9253-b796e5904dd2",
    "title": "请息斋书事三首  其一",
    "paragraphs": "覆雨翻云转手成，纷纷轻薄可怜生。天无寒暑无时令，人不炎凉不世情。栩栩算来俱蝶梦，喈喈能有几鸡鸣。冰山侧畔红尘涨，不隔瑶台月露清。",
    "author": "范成大"
  },
  {
    "id": "12547685-2f74-4b64-8b39-1f9a4aa27c26",
    "title": "请息斋书事三首  其二",
    "paragraphs": "刻木牵丝罢戏场，祭馀雨后两相忘。门虽有雀尚廷尉，食已无鱼休孟尝。蝨里趋时真是贼，虎中宣力任为伥。篱东舍北谁情话，鸡语鸥盟意却长。",
    "author": "范成大"
  },
  {
    "id": "5f8a2eb3-df17-400c-8f42-7215f0ce53a7",
    "title": "请息斋书事三首  其三",
    "paragraphs": "聚蚋醯边閙似雷，乞儿争背向寒灰。长平失势见何晚，栗里息交归去来。休问江湖鱼有沫，但蕲云水鹤无媒。巖扉岫幌牢扃钥，不是渔樵不与开。",
    "author": "范成大"
  },
  {
    "id": "c54cbb56-ec52-494c-ba19-9fdeb414281a",
    "title": "送文季高倅兴元",
    "paragraphs": "素衣京洛怅成缁，青鬓江吴喜未丝。烛暗不眠谈旧事，酒阑作恶问行期。琴书情话须亲戚，风雨残春更别离。屈指归来重一笑，扫除门巷著旌麾。",
    "author": "范成大"
  },
  {
    "id": "0d51aa98-1247-47fa-9897-9e656b14e330",
    "title": "书怀二绝再送文季高兼呈新帅阎才元侍郎  其一",
    "paragraphs": "剑关云栈守非难，函谷泥封久未刊。今日汉中谁国士，莫教春草上斋坛。",
    "author": "范成大"
  },
  {
    "id": "b5f3878e-592f-4cc0-9855-3c489a3212ff",
    "title": "书怀二绝再送文季高兼呈新帅阎才元侍郎  其二",
    "paragraphs": "西出阳关有旧知，薰风渌水泛莲时。烦君传语诗书帅，更寄台城别后词。",
    "author": "范成大"
  },
  {
    "id": "01af0440-be58-49ed-866f-9e3500056e86",
    "title": "寄题石湖海棠二首  其一",
    "paragraphs": "手开芳径越城头，红锦屠苏结绮楼。不把万枝银烛照，淡云微月替人愁。",
    "author": "范成大"
  },
  {
    "id": "da8a519e-b16a-469f-8966-1bf7a01a65a5",
    "title": "寄题石湖海棠二首  其二",
    "paragraphs": "老懒居家似出家，园林春色雨沾沙。海棠尚自无心看，天女何须更散花。",
    "author": "范成大"
  },
  {
    "id": "ec285d6b-7f91-4364-aba7-446af5f08129",
    "title": "家人子辈往石湖检校暮归",
    "paragraphs": "南浦回春棹，东城掩暮扉。儿修鸡栅了，女挈菜篮归。风力虽欺酒，花香尚染衣。衰翁牢守舍，肠断钓鱼矶。",
    "author": "范成大"
  },
  {
    "id": "fc44322b-148b-4d64-88d0-fe935008c74e",
    "title": "枕上闻蒲餠焦",
    "paragraphs": "晓寒燕雀噤春阴，珍重清簧度好音。窗色熹微欹枕听，梦成舟檥竹溪深。",
    "author": "范成大"
  },
  {
    "id": "4dd16264-bd78-462b-9330-c43d160a1f3e",
    "title": "石湖芍药盛开向北使归过维扬时买根栽此因记旧事二首  其一",
    "paragraphs": "竹西歌吹荻花秋，遗老垂洟送远游。羌笛夜阑吹出塞，当年如此梦扬州。",
    "author": "范成大"
  },
  {
    "id": "ce453700-00ee-41f0-9f66-a4de62f72eea",
    "title": "石湖芍药盛开向北使归过维扬时买根栽此因记旧事二首  其二",
    "paragraphs": "万里归程许过家，移将二十四桥花。石湖从此添春色，莫把蒲萄苜蓿夸。",
    "author": "范成大"
  },
  {
    "id": "afd71f31-ca39-4a0c-b43d-e1aded01a140",
    "title": "次韵龚养正中秋无月三首  其一",
    "paragraphs": "词客幕天清露下，老翁卧病破窗中。高吟大醉输公等，不见嫦娥与我同。",
    "author": "范成大"
  },
  {
    "id": "39057024-56db-4329-8db5-ee900c1e598e",
    "title": "次韵龚养正中秋无月三首  其二",
    "paragraphs": "去年怪雨无端甚，今岁癡云亦复然。减却新诗酸却酒，乘除添得一更眠。",
    "author": "范成大"
  },
  {
    "id": "43d25516-96d8-4eb5-a615-89f3fcd4eb5e",
    "title": "次韵龚养正中秋无月三首  其三",
    "paragraphs": "丙夜清光些子见，儿童惊喜强雄夸。阑珊高兴应无几，恰似春残看落花。",
    "author": "范成大"
  },
  {
    "id": "57ea9eae-b277-404d-99a4-ef36ac6109c4",
    "title": "殊不恶斋秋晚閒吟五绝  其一",
    "paragraphs": "好风入帘图画响，斜照穿隙网丝明。檐间双雀有时鬭，壁下一蛩终日鸣。",
    "author": "范成大"
  },
  {
    "id": "fbaa506f-8408-46cc-bccb-6251dd7c2343",
    "title": "殊不恶斋秋晚閒吟五绝  其二",
    "paragraphs": "旁若无人鼠饮砚，麾之不去蝇登盘。天凉睡起枕痕煖，日晚慵来香字寒。",
    "author": "范成大"
  },
  {
    "id": "b26cb4bb-879e-4ebf-97a2-25b0aeddd4d2",
    "title": "殊不恶斋秋晚閒吟五绝  其三",
    "paragraphs": "就食迁居蚁坟壤，随风作舍蛛袅丝。百年何处用三窟，万事信缘安一枝。",
    "author": "范成大"
  },
  {
    "id": "47dba799-6849-43e0-9ae2-32f0f0343fef",
    "title": "殊不恶斋秋晚閒吟五绝  其四",
    "paragraphs": "市声汹汹鼓催阵，日影骎骎潮涨痕。消磨意气默数息，把玩光阴牢闭门。",
    "author": "范成大"
  },
  {
    "id": "21fcd02f-2969-48d7-bf5c-e7dc7584c94c",
    "title": "殊不恶斋秋晚閒吟五绝  其五",
    "paragraphs": "中秋昨已等閒过，重九今还如梦来。霜鬓数茎羞堕帻，黄花三度笑空杯。",
    "author": "范成大"
  },
  {
    "id": "95a437c7-65ee-4a2d-ba02-aadbd039b6f7",
    "title": "老陈道人自云梦被召作地上主者又常受一贵家供祝之曰他日必来吾家作儿戏赠小颂",
    "paragraphs": "野人何苦赴官差，符使追呼挠道怀。幸有于门香积供，不如随喜去罗斋。",
    "author": "范成大"
  },
  {
    "id": "88e39cb5-d3d0-4085-99fb-3e6717cd7dcb",
    "title": "题张戡蕃马射猎图",
    "paragraphs": "阴山碛中射生虏，马逐箭飞如脱兔。割鲜大嚼饱何求，荐食中原天震怒。太乙灵旗方北指，掣辔逃归莫南顾。猖狂若到杀胡林，郎主犹羓何况汝。",
    "author": "范成大"
  },
  {
    "id": "60ab81ab-ce2d-43f3-91f2-1837cafad8ae",
    "title": "题赵昌四季花图 海棠梨花",
    "paragraphs": "醉红睡未熟，泪玉春带雨。阿环不可招，空寄凭肩语。",
    "author": "范成大"
  },
  {
    "id": "dac5e08b-201b-4ccc-8a2d-5c3d164cb74f",
    "title": "题赵昌四季花图 葵花萱草",
    "paragraphs": "卫足保明哲，忘忧助欢娱。欣欣夏日永，媚我幽人庐。",
    "author": "范成大"
  },
  {
    "id": "02d80276-3972-48ed-9242-47320d292004",
    "title": "题赵昌四季花图 拒霜旱莲",
    "paragraphs": "霜天木芙蓉，陆地旱莲草。水花云锦尽，不见秋风好。",
    "author": "范成大"
  },
  {
    "id": "31e9502f-9fcb-4827-a6d2-a5a3635aa51c",
    "title": "题赵昌四季花图 梅花山茶",
    "paragraphs": "月淡玉逾瘦，雪深红欲燃。同时不同调，聊用慰衰年。",
    "author": "范成大"
  },
  {
    "id": "5235276c-c510-4fd7-90d7-d6abce16f4ff",
    "title": "乙巳十月朔开炉三首  其一",
    "paragraphs": "石湖今日开炉，纸窗银白新糊。童子烧红榾柮，老翁睡煖氍毹。",
    "author": "范成大"
  },
  {
    "id": "b332b25f-8e85-4cac-87fb-e44ba46a9f10",
    "title": "乙巳十月朔开炉三首  其二",
    "paragraphs": "石湖今日开炉，两壁仍安画图。万事篆烟曲几，百年毳衲团蒲。",
    "author": "范成大"
  },
  {
    "id": "5838bb47-05a8-47ca-82d3-3fa2ea1eda7b",
    "title": "乙巳十月朔开炉三首  其三",
    "paragraphs": "石湖今日开炉，俗家恰似精庐。抆涕虽无情绪，吟诗却有工夫。",
    "author": "范成大"
  },
  {
    "id": "efde5a5f-d54b-4d9b-946d-ddb03caab0cd",
    "title": "有歎二首  其一",
    "paragraphs": "春秋兰菊殊调，南北马牛异方。心醉井蛙海若，眼空鹏海鸠枋。",
    "author": "范成大"
  },
  {
    "id": "53a4dd34-86c9-455e-8e60-36149455c0c0",
    "title": "有歎二首  其二",
    "paragraphs": "贫富交情乃见，炎凉岁序方成。越秦本异肥瘠，鲁卫何曾弟兄。",
    "author": "范成大"
  },
  {
    "id": "6664517a-d524-4f69-9302-b48d95152234",
    "title": "留简伯俊",
    "paragraphs": "我昔赋远游，万里无亲朋。惟君同怀抱，相从共茵凭。踰岭穿瘴茅，扪参倚枯藤。随行一瓶钵，澹如云水僧。火驰炎热场，见此玉壶冰。东归常愧君，无力相引绳。长材屈小邑，果以循吏称。岂不有荐墨，翩然支郡丞。五溪在何许，水驶山崚嶒。漫仕不择地，抟扶笑鲲鹏。独有故意长，问疾访姜肱。亹亹谈昨梦，一一记吾曾。中年畏离别，况我雪鬅鬙。此意君自解，少留对青灯。",
    "author": "范成大"
  },
  {
    "id": "749ea680-2de1-4dc1-8060-65e7e611c6ad",
    "title": "枕上有感",
    "paragraphs": "窗明似月晓光新，被煖如薰睡息匀。冲雨贩夫墙外过，故应嗤我是何人。",
    "author": "范成大"
  },
  {
    "id": "e18826fd-6a57-4010-812c-91cc4c1b8463",
    "title": "夜坐有感",
    "paragraphs": "静夜家家闭户眠，满城风雨骤寒天。号呼卖卜谁家子，想欠明朝籴米钱。",
    "author": "范成大"
  },
  {
    "id": "576a54be-2f7f-4818-bebf-75650f175b3e",
    "title": "十月二十六日三偈  其一",
    "paragraphs": "声闻与色尘，普以妙香薰。昔汝来迷我，今吾却戏君。",
    "author": "范成大"
  },
  {
    "id": "e1b26165-7656-48d3-98c5-429f0bfc4728",
    "title": "十月二十六日三偈  其二",
    "paragraphs": "有箇安心法，无时不可行。只将今日事，随分了今生。",
    "author": "范成大"
  },
  {
    "id": "70f7ebce-9085-45ea-af09-a069e6c1a8f8",
    "title": "十月二十六日三偈  其三",
    "paragraphs": "窗外尘尘事，窗中梦梦身。既知身是梦，一任事如尘。",
    "author": "范成大"
  },
  {
    "id": "8187451d-27bc-4948-bec9-e16ef13002f3",
    "title": "吴歈一首送丘宗卿自平江移会稽",
    "paragraphs": "吴儿与君缘不薄，再骑竹马迎南郭。吴儿与君缘复浅，坐席才温旗脚转。东人赋重越吟悲，趣了兹段随朝鸡。胸奇百鍊当活国，君岂独私吴与越。鹤鸣樟桥猿夜啼，匈奴未灭家何为。功成他年归结屋，好在山花休斩竹。",
    "author": "范成大"
  },
  {
    "id": "c1f45d90-5962-47f3-a527-f4c87d3e631c",
    "title": "赠寿老",
    "paragraphs": "农圃规模昔共论，云奎卜筑又逢君。眉菴寿老长随喜，好箇抛梁伏愿文。",
    "author": "范成大"
  },
  {
    "id": "28ecc43c-2329-435f-bfc8-fa9a2de10480",
    "title": "再赠寿老",
    "paragraphs": "澹斋寂莫澹菴空，玉柱金庭一梦中。我病君衰犹见在，莫嫌俱作白头翁。",
    "author": "范成大"
  },
  {
    "id": "c949045b-d54f-4172-b6f3-0732b89fd618",
    "title": "雪中闻墙外鬻鱼菜者求售之声甚苦有感三绝  其一",
    "paragraphs": "饭箩驱出敢偷閒，雪胫冰须惯忍寒。岂是不能扃户坐，忍寒犹可忍饥难。",
    "author": "范成大"
  },
  {
    "id": "c1ebca70-0e42-4fd8-b17e-769d506baef0",
    "title": "雪中闻墙外鬻鱼菜者求售之声甚苦有感三绝  其二",
    "paragraphs": "忧渴焦山业海深，贪渠刀蜜坐成禽。一身冒雪浑家煖，汝不能诗替汝吟。",
    "author": "范成大"
  },
  {
    "id": "8f047339-4377-4a8f-a120-6a7c5963c3d3",
    "title": "雪中闻墙外鬻鱼菜者求售之声甚苦有感三绝  其三",
    "paragraphs": "啼号升斗抵千金，冻雀饥鸦共一音。劳汝以生令至此，悠悠大块亦何心。",
    "author": "范成大"
  },
  {
    "id": "72389e0e-9da9-4a49-a546-2b84d573b54e",
    "title": "咏河市歌者",
    "paragraphs": "岂是从容唱渭城，箇中当有不平鸣。可怜日晏忍饥面，强作春深求友声。",
    "author": "范成大"
  },
  {
    "id": "4127828d-7733-4aa8-bc86-1aad6ca1aeb5",
    "title": "偶箴",
    "paragraphs": "情知万法本来空，犹复将心奉八风。逆顺境来欣戚变，咄哉谁是主人翁。",
    "author": "范成大"
  },
  {
    "id": "9de3aeb8-d9d0-410a-b08e-ef2f20c12432",
    "title": "丙午新正书怀十首  其一",
    "paragraphs": "不用桃符贴画鸡，身心安处是天倪。行年六十旧历日，汗脚尺三新杖藜。祝我賸周花甲子，谢人深劝玉东西。春风若借筋骸便，先渡南村学灌畦。",
    "author": "范成大"
  },
  {
    "id": "1527b269-6b29-4ec8-856e-1d15f01e9ba6",
    "title": "丙午新正书怀十首  其二",
    "paragraphs": "瘦骨难胜遇节衣，日高催起趁晨炊。病怜楖栗随身惯，老觉屠苏到手迟。一饱但蕲庚癸诺，百年甘守甲辰雌。莫言此外都无事，柳眼梅梢正索诗。",
    "author": "范成大"
  },
  {
    "id": "20a22e9c-ca84-42b9-a390-beb17b17ccbc",
    "title": "丙午新正书怀十首  其三",
    "paragraphs": "煮茗烧香了岁时，静中光景笑中嬉。身閒一日似两日，春浅南枝如北枝。朝镜略无功业到，午窗惟有睡魔知。年来并束牀头易，一任平章济叔癡。",
    "author": "范成大"
  },
  {
    "id": "24cd4d01-2bd2-4d15-8e08-2a4d4d0106b0",
    "title": "丙午新正书怀十首  其四",
    "paragraphs": "穷巷閒门本閴然，强将爆竹聒阶前。人情旧雨非今雨，老境增年是减年。口不两匙休足谷，身能几屐莫言钱。扫除一室空诸有，庞老家人总解禅。",
    "author": "范成大"
  },
  {
    "id": "527e4adf-4f59-48e2-b85a-c6950f1b80f5",
    "title": "丙午新正书怀十首  其五",
    "paragraphs": "厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教閒却剡溪船。",
    "author": "范成大"
  },
  {
    "id": "480973df-9e55-4ad6-8895-ef728d7748db",
    "title": "丙午新正书怀十首  其六",
    "paragraphs": "俗情如絮已泥沾，因病偷閒意属厌。鹏鷃相安无可笑，熊鱼自古不容兼。灰藏榾柮多时暖，雪压蔓菁满意甜。温饱闭门吾事办，异时书判指如籤。",
    "author": "范成大"
  },
  {
    "id": "6b763ced-21eb-430a-bb36-6d707b1d2bc8",
    "title": "丙午新正书怀十首  其七",
    "paragraphs": "炭熟香浓石鼎煨，人言小合是春台。蕉心翠展一冬在，梅藟粉融连夜开。肃肃九冰妨发育，温温三火护恢台。养生此外无遗说，梨枣元须趁暖栽。",
    "author": "范成大"
  },
  {
    "id": "6f349321-a2db-4506-935c-b7fd9e049381",
    "title": "丙午新正书怀十首  其八",
    "paragraphs": "经过扫轨但幽栖，巢稳林深寄一枝。栗里归来窗下卧，香山老去病中诗。东风马耳尘劳后，半夜鸡声睡熟时。俯仰平生尽尘迹，恰如腷膊几枰棋。",
    "author": "范成大"
  },
  {
    "id": "e2bd5b12-55ad-417c-ad05-24c5a63e185f",
    "title": "丙午新正书怀十首  其九",
    "paragraphs": "窗明窗暗篆烟馡，珍重晨光与夕晖。东院斋钟披被坐，南城严鼓岸巾归。几人霜滑骑朝马，何处灯残织晓机。懒里若承三昧力，始知忙里事俱非。",
    "author": "范成大"
  },
  {
    "id": "b1a3a298-4a4b-4b94-ac10-eeda216c29c3",
    "title": "丙午新正书怀十首  其一○",
    "paragraphs": "殊方节物记吾曾，海北天西一瘦藤。乌榄鸡槟尝老酒，酥花芋叶试新灯。瘴云度岭浓如墨，边雪窥窗冷欲冰。閒展两乡图画看，卧游何必减深登。",
    "author": "范成大"
  },
  {
    "id": "0073245e-db07-4338-afdc-0288787a07b2",
    "title": "云露",
    "paragraphs": "饮少尝遭大户嗤，病中全是独醒时。三年鲁望自怜赋，万祀渊明真止诗。破戒忽传云露法，赏心仍把雪梅枝。一杯未问长生事，先罥蛛尘药裹丝。",
    "author": "范成大"
  },
  {
    "id": "307d962c-5fee-4b2a-8cbf-df784f4c5d6b",
    "title": "丙午新年六十一岁俗谓之元命作诗自贶",
    "paragraphs": "岁复当生次，星临本命辰。四人同丙午，初度再庚寅。长狄名犹记，沙随会若新。童心仍竹马，暮境忽蒲轮。镜里全成老，尊前略似春。三年归汶上，千日卧漳滨。刚长交新泰，阴消脱旧屯。网蛛萦药裹，窦犬吠医人。窗下乌皮几，田间紫领巾。鲵渊方止水，鲲海任扬尘。波匿观河见，维摩示病身。颦端还一笑，默识幻中真。",
    "author": "范成大"
  },
  {
    "id": "cfaf5040-fc6c-41fd-b7be-727d3d00a5fa",
    "title": "丙午人日立春屈指癸卯孟夏晦得疾恰千日矣戏书",
    "paragraphs": "百年能有几春光，只合都将付醉乡。衰病豁除千日外，尚馀三万五千场。",
    "author": "范成大"
  },
  {
    "id": "09b84865-1764-4730-a3c5-85380086fd2c",
    "title": "春困二绝  其一",
    "paragraphs": "䌽花生菜又新年，节物人情已可怜。不待春来呼我困，四时何日不堪眠。",
    "author": "范成大"
  },
  {
    "id": "728a8827-422d-41ca-9bc5-b8de0f41d9d2",
    "title": "春困二绝  其二",
    "paragraphs": "诺惺菴里呼春困，特地回头著耳听。若解昏昏安稳睡，主翁方始是惺惺。",
    "author": "范成大"
  },
  {
    "id": "84496aba-660d-4615-86b2-31911571381e",
    "title": "立春大雪招亲友共春盘坐上作",
    "paragraphs": "积雪锢万瓦，云容如死灰。岂惟梅柳寒，小槽冰春醅。东风乃多事，仍将六花来。儿女晓翻餠，呵手把一杯。菘甲剪翠羽，韭黄㔃金钗。齿牙幸牢洁，对案心眼开。华年惜节物，况此霜鬓摧。如何千日病，三见寅杓回。旁人不堪忧，我心犹始孩。衰翁岂知道，癡绝忘形骸。化儿任恶剧，欢伯有奇怀。馀寒会退听，一笑当安排。",
    "author": "范成大"
  },
  {
    "id": "9092bb9a-91dd-4563-9f84-b61abacfaa2e",
    "title": "严子文以春雪数作用为瑞不宜多为韵赋诗见寄次韵",
    "paragraphs": "同云癡不扫，梅柳春到迟。笙歌暖寒会，当任主人为。围尺庸何伤，袤丈乃非瑞。郢中姑度曲，山左已驱疠。世无辟寒香，谁能不龟手。邻舍索米归，衾裯无恙不。贫人寒切骨，无地兼无锥。安知双䌽胜，但写入春宜。贩夫博口食，奈此不售何。无术慰啼号，汝今一身多。",
    "author": "范成大"
  },
  {
    "id": "8d58b260-9125-456d-9e9c-277da5b4ecb0",
    "title": "咏吴中二灯 琉璃毬",
    "paragraphs": "龙综缫冰茧，鱼文镂玉英。雨丝风外绉，云网日边明。叠晕重重见，分光面面呈。不深閒里趣，争识箇中情。",
    "author": "范成大"
  },
  {
    "id": "66d5ffdc-a4c0-47c7-b17e-7ff46efda052",
    "title": "咏吴中二灯 万眼罗",
    "paragraphs": "弱骨千丝结，轻毬万锦装。䌽云笼月魄，宝气绕星芒。檀点红娇小，梅粧粉细香。等閒三夕看，消费一年忙。",
    "author": "范成大"
  },
  {
    "id": "8e3d58e9-f4b9-46ba-888b-4f0190786b53",
    "title": "元夕后连阴",
    "paragraphs": "问讯东风几日来，冷烟寒雾锁池台。扫空积雪翻成雨，收尽残灯未见梅。夜饮厌厌非老伴，春阴漠漠是愁媒。谁能腰鼓催花信，快打凉州百面雷。",
    "author": "范成大"
  },
  {
    "id": "66a831e7-8aee-4ef2-a3d7-398761ef8654",
    "title": "次韵严子文见寄",
    "paragraphs": "雨云浓压屋山头，诗句端来写客忧。雷电已将金薤取，琼瑶难报木瓜投。无心我正铭三住，有意君堪话四休。何日寻春同步屧，先教啼鸟说来由。",
    "author": "范成大"
  },
  {
    "id": "030a7666-138f-4536-b78c-f717cba49acf",
    "title": "再次韵述怀约子文见过",
    "paragraphs": "灰木心形雪满头，鹤凫长短不悲忧。甕畦纯白无机械，蒲局枭卢任博投。若爱陶陶并兀兀，先须莫莫与休休。箇中情话谁能共，鸡黍明当挽仲由。",
    "author": "范成大"
  },
  {
    "id": "24028d12-4d5a-42e4-b620-7b724142d88b",
    "title": "寄题郫县蘧仙观四楠",
    "paragraphs": "沉犀浦上旧仙踪，老木长春翠扫空。敢请丹光来万里，为扶云峤驾飞鸿。",
    "author": "范成大"
  },
  {
    "id": "8554a0d6-fa8a-4695-b1a4-b82403f3dcbe",
    "title": "春来风雨无一日好晴因赋瓶花二绝  其一",
    "paragraphs": "满插瓶花罢出游，莫将攀折为花愁。不知烛照香薰看，何似风吹雨打休。",
    "author": "范成大"
  },
  {
    "id": "189984f4-7843-4213-8b49-d31eb43ad325",
    "title": "春来风雨无一日好晴因赋瓶花二绝  其二",
    "paragraphs": "酒冷花寒无好怀，柴荆终日为谁开。三分春色三分雨，疋似东风本不来。",
    "author": "范成大"
  },
  {
    "id": "7f9e4523-a849-4825-a49a-58736e738300",
    "title": "寄题永新张教授无尽藏",
    "paragraphs": "古来谁道四并难，对境心空著处安。要识见闻无尽藏，先除梦幻有为观。削平丘垤孤峰峻，撤去籓篱万象宽。快诵老坡秋望赋，大千风月一毫端。",
    "author": "范成大"
  },
  {
    "id": "c2761e1f-00f2-4e0a-b284-6f31b5c5c13c",
    "title": "寄题莫氏椿桂堂",
    "paragraphs": "君不见衣冠盛事今犹昔，前说燕山后崇德。联翩五组带天香，世上籯金贱如砾。他年诗礼到云来，日日高堂称寿杯。桂长孙枝椿不老，却比窦家应更好。",
    "author": "范成大"
  },
  {
    "id": "3a1ac873-34a1-4d27-af71-99fa6565b53a",
    "title": "春晚即事留游子明王仲显",
    "paragraphs": "绣地红千点，平桥绿一篙。楝花来石首，谷雨熟樱桃。笑我生尘甑，惭君有意袍。故人能少驻，门径久蓬蒿。",
    "author": "范成大"
  },
  {
    "id": "5b0fe91c-cb84-4dc4-a772-762ae5fadd86",
    "title": "留游子明",
    "paragraphs": "得得跫音喜，匆匆笑口开。牢愁攻易破，归梦挽难回。我已疎茶椀，君今减酒杯。不知乘兴棹，更得几回来。",
    "author": "范成大"
  },
  {
    "id": "5fa5e4b9-1b9b-42ce-9ef3-f371214d1222",
    "title": "初夏三绝呈游子明王仲显  其一",
    "paragraphs": "东君不解惜芳菲，料峭寒中一梦非。剪尽牡丹梅子绽，何须风雨送春归。",
    "author": "范成大"
  },
  {
    "id": "f7684a0f-8131-46a1-a964-7c0c8d22dfc9",
    "title": "初夏三绝呈游子明王仲显  其二",
    "paragraphs": "一帘芳树绿葱葱，胡蝶飞来觅绮丛。雪白荼䕷红宝相，尚携春色见薰风。",
    "author": "范成大"
  },
  {
    "id": "21863f41-0b34-4f23-8ff4-ace41d26fb8b",
    "title": "初夏三绝呈游子明王仲显  其三",
    "paragraphs": "送春迎夏未闻雷，日日斜风细雨来。不是故人能裹饭，柴门虽设为谁开。",
    "author": "范成大"
  },
  {
    "id": "044c315e-f251-43d3-8f02-2849b942f048",
    "title": "送王仲显赴琼筦",
    "paragraphs": "三径蓬蒿春雨肥，微君谁与开柴扉。电光射牛书过目，虹气干斗酒淋衣。十年五别岁月老，一方万里音尘稀。谁云沧海断地脉，莫信天南无鴈飞。",
    "author": "范成大"
  },
  {
    "id": "a7d89e94-da1c-4590-b464-0d7bd4d31937",
    "title": "梅雨五绝  其一",
    "paragraphs": "梅雨暂收斜照明，去年无此一日晴。忽思城东黄篾舫，卧听打鼓踏车声。",
    "author": "范成大"
  },
  {
    "id": "78a3a218-d82c-4522-879d-f2c04d9b31b4",
    "title": "梅雨五绝  其二",
    "paragraphs": "乙酉甲申雷雨惊，乘除却贺芒种晴。插秧先插蚤籼稻，少忍数旬蒸米成。",
    "author": "范成大"
  },
  {
    "id": "81b59954-7a84-45ab-abcc-714f41a864b9",
    "title": "梅雨五绝  其三",
    "paragraphs": "风声不多雨声多，汹汹晓衾闻浪波。恰似秋眠隠静寺，玉霄泉从牀下过。",
    "author": "范成大"
  },
  {
    "id": "d4138e79-6c81-4bab-a58b-9652097c6842",
    "title": "梅雨五绝  其四",
    "paragraphs": "千山云深甲子雨，十日地湿东南风。静里壶天人不到，火轮飞出默存中。",
    "author": "范成大"
  },
  {
    "id": "fc9a16c4-1b89-4d17-893d-398e3ee166f2",
    "title": "梅雨五绝  其五",
    "paragraphs": "雨霁云开池面光，三年鱼苗如许长。小荷拳拳可包鲊，晚日照盘风露香。",
    "author": "范成大"
  },
  {
    "id": "d603e9a8-d54d-4970-acf4-f024724567a6",
    "title": "芒种后积雨骤冷三绝  其一",
    "paragraphs": "一菴湿蛰似龟藏，深夏暄寒未可常。昨日蒙絺今挟纩，莫嗔门外有炎凉。",
    "author": "范成大"
  },
  {
    "id": "967eadd3-7841-4aa0-a7b9-d2440e2a7484",
    "title": "芒种后积雨骤冷三绝  其二",
    "paragraphs": "梅黄时节怯衣单，五月江吴麦秀寒。香篆吐云生暖热，从教窗外雨漫漫。",
    "author": "范成大"
  },
  {
    "id": "a99e0f2c-7f27-4554-a933-89d43a38b54c",
    "title": "芒种后积雨骤冷三绝  其三",
    "paragraphs": "梅霖倾泻九河翻，百渎交流海面宽。良苦吴农田下湿，年年披絮插秧寒。",
    "author": "范成大"
  },
  {
    "id": "926fec75-da05-4d34-bd42-92dd86ff240d",
    "title": "东宫寿诗  其一",
    "paragraphs": "再造炎图抚太宁，龙楼毓德会千龄。三宫叠矩深邦本，两曜重光炳帝庭。自古东明陪出日，祇今南极是前星。钧天岁岁家人礼，长对瑶阶第四蓂。",
    "author": "范成大"
  },
  {
    "id": "c9d7bcd6-59b7-4f65-b02b-645e2923d617",
    "title": "东宫寿诗  其二",
    "paragraphs": "并世勳华照古今，朱明䌽服侍尊临。邦家大庆重亲养，社稷元良万国心。菊露壶觞秋色正，桂风殿阁月香深。欲知天序无疆处，铜律声中治世音。",
    "author": "范成大"
  },
  {
    "id": "3d1272df-183b-499f-b896-1c3dad83e704",
    "title": "寄题汉中新作南楼二首  其一",
    "paragraphs": "我作筹边倚半霄，西山云雪照弓刀。如今且说南楼胜，应共汉坛相对高。",
    "author": "范成大"
  },
  {
    "id": "b959fd48-63a0-4556-93c2-1a7c3bcc501c",
    "title": "寄题汉中新作南楼二首  其二",
    "paragraphs": "甲子周天事好还，关河响动剑光寒。秦川草木多如荠，时倚楼阑直北看。",
    "author": "范成大"
  },
  {
    "id": "500acc94-0d5d-47b7-8d76-352ac3905f53",
    "title": "次韵李子永见访二首  其一",
    "paragraphs": "混俗休超俗，居家似出家。有为皆影事，无念即生涯。莫觅安心法，翻成揑目花。作糜须谷粟，千劫漫炊砂。",
    "author": "范成大"
  },
  {
    "id": "ba5cdf7c-5005-44c2-b685-ff5a991f4cef",
    "title": "次韵李子永见访二首  其二",
    "paragraphs": "有意能停棹，多情易忆家。清诗穿月脇，远梦绕天涯。雨蝶衣濡粉，秋蚊喙吐花。新凉宜小驻，谈笑有丹砂。",
    "author": "范成大"
  },
  {
    "id": "c6913386-caf0-49d2-af25-dc7a06c2257e",
    "title": "自咏瘦悴",
    "paragraphs": "皮下多无肉，秋来瘦不禁。骨稜春焙銙，筋蹙海山沉。虮蝨从何有，蚊蝇枉见侵。惟馀老筇杖，相伴两虚心。",
    "author": "范成大"
  },
  {
    "id": "cb85f1ba-0349-495d-86eb-5dd864346f94",
    "title": "四时田园杂兴六十首 春日田园杂兴十二绝 其一",
    "paragraphs": "柳花深巷午鸡声，桑叶尖新绿未成。坐睡觉来无一事，满窗晴日看蚕生。",
    "author": "范成大"
  },
  {
    "id": "3095d6fd-8995-46cf-a3d3-f5f9e0832886",
    "title": "四时田园杂兴六十首 春日田园杂兴十二绝 其二",
    "paragraphs": "土膏欲动雨频催，万草千花一饷开。舍后荒畦犹绿秀，邻家鞭笋过墙来。",
    "author": "范成大"
  },
  {
    "id": "43b17ecf-85c9-4360-8aa5-a3f7c3870df1",
    "title": "四时田园杂兴六十首 春日田园杂兴十二绝 其三",
    "paragraphs": "高田二麦接山青，傍水低田绿未耕。桃杏满村春似锦，踏歌椎鼓过清明。",
    "author": "范成大"
  },
  {
    "id": "d2b44422-ec0b-44b8-9dae-94c942e1c487",
    "title": "四时田园杂兴六十首 春日田园杂兴十二绝 其四",
    "paragraphs": "老盆初熟杜茅柴，携向田头祭社来。巫媪莫嫌滋味薄，旗亭官酒更多灰。",
    "author": "范成大"
  },
  {
    "id": "7112368f-e86c-494d-8973-c64ba1193eaa",
    "title": "四时田园杂兴六十首 春日田园杂兴十二绝 其五",
    "paragraphs": "社下烧钱鼓似雷，日斜扶得醉翁回。青枝满地花狼借，知是儿孙鬭草来。",
    "author": "范成大"
  },
  {
    "id": "188f9b3c-99ca-4353-8ec6-7dc0867c8c35",
    "title": "四时田园杂兴六十首 春日田园杂兴十二绝 其六",
    "paragraphs": "骑吹东来里巷喧，行春车马閙如烟。系牛莫碍门前路，移系门西碌碡边。",
    "author": "范成大"
  },
  {
    "id": "c0f900f9-f597-4ce8-964c-0897eaf855d0",
    "title": "四时田园杂兴六十首 春日田园杂兴十二绝 其七",
    "paragraphs": "寒食花枝插满头，蒨裙青袂几扁舟。一年一度游山寺，不上灵巖即虎丘。",
    "author": "范成大"
  },
  {
    "id": "ce26b29f-0c0c-45e0-a908-30a369c47446",
    "title": "四时田园杂兴六十首 春日田园杂兴十二绝 其八",
    "paragraphs": "郭里人家拜扫回，新开醪酒荐青梅。日长路好城门近，借我茅亭煖一杯。",
    "author": "范成大"
  },
  {
    "id": "9799e9da-1c6e-4754-bef1-a889fbf22464",
    "title": "四时田园杂兴六十首 春日田园杂兴十二绝 其九",
    "paragraphs": "步屧寻春有好怀，雨馀蹄道水如杯。随人黄犬搀前去，走到溪边忽自回。",
    "author": "范成大"
  },
  {
    "id": "1b933beb-bca7-45ba-bc6d-e4e89fe38aac",
    "title": "四时田园杂兴六十首 春日田园杂兴十二绝 其一○",
    "paragraphs": "种园得果廑偿劳，不奈儿童鸟雀搔。已插棘针樊笋径，更铺渔网盖樱桃。",
    "author": "范成大"
  },
  {
    "id": "2752c09b-f586-4bd8-9254-b3dbbfd188e5",
    "title": "四时田园杂兴六十首 春日田园杂兴十二绝 其一一",
    "paragraphs": "吉日初开种稻包，南山雷动雨连宵。今年不欠秧田水，新涨看看拍小桥。",
    "author": "范成大"
  },
  {
    "id": "8d1ad1b2-e558-41cc-9831-4260bcfca70f",
    "title": "四时田园杂兴六十首 春日田园杂兴十二绝 其一二",
    "paragraphs": "桑下春蔬绿满畦，菘心青嫩芥薹肥。溪头洗择店头卖，日暮裹盐沽酒归。",
    "author": "范成大"
  },
  {
    "id": "23f766cd-0bd9-4cad-b17e-59dd515f3088",
    "title": "四时田园杂兴六十首 春日田园杂兴十二绝 其一三",
    "paragraphs": "紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。",
    "author": "范成大"
  },
  {
    "id": "81e41784-0684-479f-acfb-f5a854ffb34f",
    "title": "四时田园杂兴六十首 晚春田园杂兴十二绝 其一",
    "paragraphs": "湖莲旧荡藕新翻，小小荷钱没涨痕。斟酌梅天风浪紧，更从外水种芦根。",
    "author": "范成大"
  },
  {
    "id": "429b132c-c203-4b07-ab67-d335fe4e69f1",
    "title": "四时田园杂兴六十首 晚春田园杂兴十二绝 其二",
    "paragraphs": "蝴蝶双双入菜花，日长无客到田家。鸡飞过篱犬吠窦，知有行商来买茶。",
    "author": "范成大"
  },
  {
    "id": "3dac9473-67f6-4882-b222-4a5cdd84e2e8",
    "title": "四时田园杂兴六十首 晚春田园杂兴十二绝 其三",
    "paragraphs": "湔裙水满绿苹洲，上巳微寒懒出游。薄暮蛙声连晓閙，今年田稻十分秋。",
    "author": "范成大"
  },
  {
    "id": "7907c36b-7127-4ff0-9451-6a8980d95195",
    "title": "四时田园杂兴六十首 晚春田园杂兴十二绝 其四",
    "paragraphs": "新绿园林晓气凉，晨炊蚤出看移秧。百花飘尽桑麻小，夹路风来阿魏香。",
    "author": "范成大"
  },
  {
    "id": "c6e83b96-b791-4b20-aaf4-fe68732ca2c3",
    "title": "四时田园杂兴六十首 晚春田园杂兴十二绝 其五",
    "paragraphs": "三旬蚕忌闭门中，邻曲都无步往踪。犹是晓晴风露下，采桑时节暂相逢。",
    "author": "范成大"
  },
  {
    "id": "a4aef057-f8bd-490c-811e-e43d554bbc4a",
    "title": "四时田园杂兴六十首 晚春田园杂兴十二绝 其六",
    "paragraphs": "污莱一稜水周围，岁岁蜗庐没半扉。不著茭青难护岸，小舟撑取葑田归。",
    "author": "范成大"
  },
  {
    "id": "72134af1-f5b9-414d-a60c-5a90f87aafe9",
    "title": "四时田园杂兴六十首 晚春田园杂兴十二绝 其七",
    "paragraphs": "茅针香软渐包茸，蓬甘酸半染红。采采归来儿女笑，杖头高挂小筠笼。",
    "author": "范成大"
  },
  {
    "id": "2d8133e4-2fe6-4969-b92e-c32d57aa9fc1",
    "title": "四时田园杂兴六十首 晚春田园杂兴十二绝 其八",
    "paragraphs": "谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。",
    "author": "范成大"
  },
  {
    "id": "f99bdf40-e7ff-4d59-8773-5b93a1bf02f6",
    "title": "四时田园杂兴六十首 晚春田园杂兴十二绝 其九",
    "paragraphs": "雨后山家起较迟，天窗晓色半熹微。老翁欹枕听鶑啭，童子开门放燕飞。",
    "author": "范成大"
  },
  {
    "id": "cd6508a4-6e68-42d7-b700-6155994d31bf",
    "title": "四时田园杂兴六十首 晚春田园杂兴十二绝 其一○",
    "paragraphs": "海雨江风浪作堆，时新鱼菜逐春回。荻芽抽笋河鲀上，楝子开花石首来。",
    "author": "范成大"
  },
  {
    "id": "2144b5e0-51ab-46fa-9d88-062350aac473",
    "title": "四时田园杂兴六十首 晚春田园杂兴十二绝 其一一",
    "paragraphs": "乌鸟投林过客稀，前山烟暝到柴扉。小童一棹舟如叶，独自编阑鸭阵归。",
    "author": "范成大"
  },
  {
    "id": "ecba162a-186c-4491-ab57-3cefa4c89438",
    "title": "四时田园杂兴六十首 夏日田园杂兴十二绝 其一",
    "paragraphs": "梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。",
    "author": "范成大"
  },
  {
    "id": "0d24e933-93f8-4386-a242-fd47c6f69991",
    "title": "四时田园杂兴六十首 夏日田园杂兴十二绝 其二",
    "paragraphs": "五月江吴麦秀寒，移秧披絮尚衣单。稻根科斗行如块，田水今年一尺宽。",
    "author": "范成大"
  },
  {
    "id": "c8174af7-2676-4eff-82f5-cfc834fab56d",
    "title": "四时田园杂兴六十首 夏日田园杂兴十二绝 其三",
    "paragraphs": "二麦俱秋斗百钱，田家唤作小丰年。餠炉饭甑无饥色，接到西风熟稻天。",
    "author": "范成大"
  },
  {
    "id": "4a865807-360b-4597-95f7-eeed1492a61b",
    "title": "四时田园杂兴六十首 夏日田园杂兴十二绝 其四",
    "paragraphs": "百沸缲汤雪湧波，缲车嘈囋雨鸣蓑。桑姑盆手交相贺，绵茧无多丝茧多。",
    "author": "范成大"
  },
  {
    "id": "e2e432da-8aab-4b3a-be8a-e5edf2d318f6",
    "title": "四时田园杂兴六十首 夏日田园杂兴十二绝 其五",
    "paragraphs": "小妇连宵上绢机，大耆催税急于飞。今年幸甚蚕桑熟，留得黄丝织夏衣。",
    "author": "范成大"
  },
  {
    "id": "d1346f60-c1c7-45a6-bad8-551a7e4a3c2e",
    "title": "四时田园杂兴六十首 夏日田园杂兴十二绝 其六",
    "paragraphs": "下田戽水出江流，高垅翻江逆上沟。地势不齐人力尽，丁男长在踏车头。",
    "author": "范成大"
  },
  {
    "id": "a68459f2-2a61-42ca-9cea-6e32cf3983e6",
    "title": "四时田园杂兴六十首 夏日田园杂兴十二绝 其七",
    "paragraphs": "昼出耘田夜绩麻，村庄儿女各当家。童孙未解供耕织，也傍桑阴学种瓜。",
    "author": "范成大"
  },
  {
    "id": "d36dca32-9aa3-42cb-a6da-9755472c168a",
    "title": "四时田园杂兴六十首 夏日田园杂兴十二绝 其八",
    "paragraphs": "槐叶初匀日气凉，葱葱鼠耳翠成双。三公只得三株看，閒客清阴满北窗。",
    "author": "范成大"
  },
  {
    "id": "4ee68095-6a33-4a3a-8ff5-9e446ce09dd9",
    "title": "四时田园杂兴六十首 夏日田园杂兴十二绝 其九",
    "paragraphs": "黄尘行客汗如浆，少住侬家潄井香。借与门前磐石坐，柳阴亭午正风凉。",
    "author": "范成大"
  },
  {
    "id": "db491171-d04d-421f-863c-0e7c9639dbce",
    "title": "四时田园杂兴六十首 夏日田园杂兴十二绝 其一○",
    "paragraphs": "千顷芙蕖放棹嬉，花深迷路晚忘归。家人暗识船行处，时有惊忙小鸭飞。",
    "author": "范成大"
  },
  {
    "id": "c7110217-0238-410f-bf42-3cae96dcd8ec",
    "title": "四时田园杂兴六十首 夏日田园杂兴十二绝 其一一",
    "paragraphs": "采菱辛苦废犁鉏，血指流丹鬼质枯。无力买田聊种水，近来湖面亦收租。",
    "author": "范成大"
  },
  {
    "id": "8570b5be-b341-4081-85b6-d7b3bc28323f",
    "title": "四时田园杂兴六十首 夏日田园杂兴十二绝 其一二",
    "paragraphs": "蜩螗千万沸斜阳，蛙黾无边聒夜长。不把癡聋相对治，梦魂争得到藜牀。",
    "author": "范成大"
  },
  {
    "id": "7ec3b245-987f-43b2-b54a-39e8fe0b0bb6",
    "title": "四时田园杂兴六十首 秋日田园杂兴十二绝 其一",
    "paragraphs": "杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。",
    "author": "范成大"
  },
  {
    "id": "2eaf96ad-2796-4d19-9fef-00430d9f6ab5",
    "title": "四时田园杂兴六十首 秋日田园杂兴十二绝 其二",
    "paragraphs": "朱门巧夕沸欢声，田舍黄昏静掩扃。男解牵牛女能织，不须徼福渡河星。",
    "author": "范成大"
  },
  {
    "id": "d82f557f-5b45-476c-bc54-b9bdba1e554f",
    "title": "四时田园杂兴六十首 秋日田园杂兴十二绝 其三",
    "paragraphs": "橘蠹如蚕入化机，枝间垂茧似蓑衣。忽然蜕作多花蝶，翅粉才干便学飞。",
    "author": "范成大"
  },
  {
    "id": "0f62441b-41a8-4f8d-91c0-c51d563e5456",
    "title": "四时田园杂兴六十首 秋日田园杂兴十二绝 其四",
    "paragraphs": "静看簷蛛结网低，无端妨碍小虫飞。蜻蜓倒挂蜂儿窘，催唤山童为解围。",
    "author": "范成大"
  },
  {
    "id": "52a2a8f6-8294-4acd-88cf-6946c920ffd4",
    "title": "四时田园杂兴六十首 秋日田园杂兴十二绝 其五",
    "paragraphs": "垂成穑事苦艰难，忌雨嫌风更怯寒。牋诉天公休掠剩，半偿私债半输官。",
    "author": "范成大"
  },
  {
    "id": "c45320fd-6454-47af-8753-94710ad71ec8",
    "title": "四时田园杂兴六十首 秋日田园杂兴十二绝 其六",
    "paragraphs": "秋来只怕雨垂垂，甲子无云万事宜。获稻毕工随晒谷，直须晴到入仓时。",
    "author": "范成大"
  },
  {
    "id": "bd949e00-15e1-45ca-bf4d-38b31922b2cc",
    "title": "四时田园杂兴六十首 秋日田园杂兴十二绝 其七",
    "paragraphs": "中秋全景属潜夫，棹入空明看太湖。身外水天银一色，城中有此月明无。",
    "author": "范成大"
  },
  {
    "id": "884bd54b-5d60-47a6-ab46-03fe8d09c8e7",
    "title": "四时田园杂兴六十首 秋日田园杂兴十二绝 其八",
    "paragraphs": "新筑场泥镜面平，家家打稻趁霜晴。笑歌声里轻雷动，一夜连枷响到明。",
    "author": "范成大"
  },
  {
    "id": "97c0933e-8ce6-4671-8a35-e8d0d1eddbb1",
    "title": "四时田园杂兴六十首 秋日田园杂兴十二绝 其九",
    "paragraphs": "租船满载候开仓，粒粒如珠白似霜。不惜两锺输一斛，尚赢糠覈饱儿郎。",
    "author": "范成大"
  },
  {
    "id": "164837a2-13ac-4742-b7b3-858984213b1e",
    "title": "四时田园杂兴六十首 秋日田园杂兴十二绝 其一○",
    "paragraphs": "菽粟瓶罂贮满家，天教将醉作生涯。不知新滴堪篘未，今岁重阳有菊花。",
    "author": "范成大"
  },
  {
    "id": "db491df6-22de-453a-ac59-fcfc9f8767d3",
    "title": "四时田园杂兴六十首 秋日田园杂兴十二绝 其一一",
    "paragraphs": "细擣枨虀买鲙鱼，西风吹上四腮鲈。雪松酥腻千丝缕，除却松江到处无。",
    "author": "范成大"
  },
  {
    "id": "d6c1b557-6a77-4335-b0e2-1a4f81dfa313",
    "title": "四时田园杂兴六十首 秋日田园杂兴十二绝 其一二",
    "paragraphs": "新霜彻晓报秋深，染尽青林作缬林。惟有橘园风景异，碧丛丛里万黄金。",
    "author": "范成大"
  },
  {
    "id": "c8dfffa9-8671-45c3-ba5a-4a92ffd1f84b",
    "title": "四时田园杂兴六十首 冬日田园杂兴十二绝 其一",
    "paragraphs": "斜日低山片月高，睡馀行药绕江郊。霜风扫尽千林叶，閒倚筇枝数鹳巢。",
    "author": "范成大"
  },
  {
    "id": "82908a0a-f936-4be6-8ce4-35615ddc6d48",
    "title": "四时田园杂兴六十首 冬日田园杂兴十二绝 其二",
    "paragraphs": "炙背檐前日似烘，煖醺醺后困蒙蒙。过门走马何官职，侧帽笼鞭战北风。",
    "author": "范成大"
  },
  {
    "id": "e11a4476-1c2c-46ab-b7de-aa897d131612",
    "title": "四时田园杂兴六十首 冬日田园杂兴十二绝 其三",
    "paragraphs": "屋上添高一把茅，密泥房壁似僧寮。从教屋外阴风吼，卧听篱头响玉箫。",
    "author": "范成大"
  },
  {
    "id": "60b189a1-198f-4991-b7c3-e868beac0a46",
    "title": "四时田园杂兴六十首 冬日田园杂兴十二绝 其四",
    "paragraphs": "松节然膏当烛笼，凝烟如墨暗房栊。晚来拭浄南窗纸，便觉斜阳一倍红。",
    "author": "范成大"
  },
  {
    "id": "b84cfd03-92bc-4681-816d-82ffe2ee268c",
    "title": "四时田园杂兴六十首 冬日田园杂兴十二绝 其五",
    "paragraphs": "干高寅缺筑牛宫，巵酒豚蹄酹土公。牯牸无瘟犊儿长，明年添种越城东。",
    "author": "范成大"
  },
  {
    "id": "b8b1292c-1fb0-4066-91be-2b3964ac001d",
    "title": "四时田园杂兴六十首 冬日田园杂兴十二绝 其六",
    "paragraphs": "放船閒看雪山晴，风定奇寒晚更凝。坐听一篙珠玉碎，不知湖面已成冰。",
    "author": "范成大"
  },
  {
    "id": "5285ac82-74f5-4978-be04-85b225455f0e",
    "title": "四时田园杂兴六十首 冬日田园杂兴十二绝 其七",
    "paragraphs": "拨雪挑来踏地菘，味如蜜藕更肥醲。朱门肉食无风味，只作寻常菜把供。",
    "author": "范成大"
  },
  {
    "id": "9de61ff9-7d69-4d8e-9c41-e15dab67b5c4",
    "title": "四时田园杂兴六十首 冬日田园杂兴十二绝 其八",
    "paragraphs": "榾柮无烟雪夜长，地炉煨酒煖如汤。莫嗔老妇无盘饤，笑指灰中芋栗香。",
    "author": "范成大"
  },
  {
    "id": "9d890aeb-ff0a-46c8-b8f1-2512dcadb325",
    "title": "四时田园杂兴六十首 冬日田园杂兴十二绝 其九",
    "paragraphs": "煮酒春前腊后蒸，一年长飨甕头清。廛居何似山居乐，秫米新来禁入城。",
    "author": "范成大"
  },
  {
    "id": "b452e2f4-21f1-4d06-a42d-929b0666be9c",
    "title": "四时田园杂兴六十首 冬日田园杂兴十二绝 其一○",
    "paragraphs": "黄纸蠲租白纸催，皂衣旁午下乡来。长官头脑冬烘甚，乞汝青钱买酒回。",
    "author": "范成大"
  },
  {
    "id": "a9dde7ef-8237-4994-93f5-3643e626b698",
    "title": "四时田园杂兴六十首 冬日田园杂兴十二绝 其一一",
    "paragraphs": "探梅公子款柴门，枝北枝南总未春。忽见小桃红似锦，却疑侬是武陵人。",
    "author": "范成大"
  },
  {
    "id": "398cbb41-6a75-4f79-8aa7-91e5717d95e8",
    "title": "四时田园杂兴六十首 冬日田园杂兴十二绝 其一二",
    "paragraphs": "村巷冬年见俗情，邻翁讲礼拜柴荆。长衫布缕如霜雪，云是家机自织成。",
    "author": "范成大"
  },
  {
    "id": "ddbcd1ed-0a06-495d-aeaa-ccb6619deb70",
    "title": "自晨至午起居饮食皆以墙外人物之声为节戏书四绝  其一",
    "paragraphs": "巷南敲板报残更，街北弹丝行诵经。已被两人惊梦断，谁家风鸽鬭鸣铃。",
    "author": "范成大"
  },
  {
    "id": "49bee6ed-151c-44f9-bc01-367e28874a48",
    "title": "自晨至午起居饮食皆以墙外人物之声为节戏书四绝  其二",
    "paragraphs": "菜市喧时窗透明，餠师叫后药煎成。閒居日出都无事，惟有开门扫地声。",
    "author": "范成大"
  },
  {
    "id": "80c9367b-a06a-46dd-b5aa-d5245c899601",
    "title": "自晨至午起居饮食皆以墙外人物之声为节戏书四绝  其三",
    "paragraphs": "北砦教回挝鼓远，东禅饭熟打钟频。小童三唤先生起，日满东窗煖似春。",
    "author": "范成大"
  },
  {
    "id": "dd6ad6c1-1221-4745-87fc-5fb2fc2d983e",
    "title": "自晨至午起居饮食皆以墙外人物之声为节戏书四绝  其四",
    "paragraphs": "起傍东窗手把书，华颠种种不禁梳。朝餐欲到须巾裹，已有重来晚市鱼。",
    "author": "范成大"
  },
  {
    "id": "c22940a1-2b3e-48e8-aa1e-c1ecc3474d52",
    "title": "舫斋信笔",
    "paragraphs": "燕居故可乐，病卧翻可怜。身閒傥更健，其人半神仙。既无扬州鹤，龙锺任吾年。南斋深而明，略似西江船。船中何所有，药气杂炉烟。亲朋稀老伴，暂来即飘然。秋蝇独恋恋，终朝相扑缘。霜晴日色浓，窗纸烘春妍。但愁添眼花，瞑坐聊参禅。困从定中生，瞢腾梦相牵。三昧未得力，十魔方现前。欠伸付一笑，朽腐难琱镌。东蓝午斋动，风顺钟鼓传。家人亦相呼，趣具先生餐。牛呞能几何，蝉腹易便便。此日虽可惜，姑付食与眠。",
    "author": "范成大"
  },
  {
    "id": "ad09023d-40c0-46df-9122-e1ce23337ef8",
    "title": "病中不复问节序四遇重阳既不能登高又不觞客聊书老怀",
    "paragraphs": "四时变迁翻覆手，百卉于人亦何有。骚客颠诗亦狂酒，强惜黄花爱重九。少年习气似陶公，采采金英满衣袖。携壶木末最关情，欹帽风前几搔首。馋吻偏怜粽栗香，新衣不管囊萸臭。贪将节物趁遨头，肯向宾筵称病叟。如今衰飒悟空华，现在去来飞电走。登临旧迹如梦断，觞咏故人多骨朽。百年长短随隙驹，万化陈新直刍狗。不堪把玩堪一笑，安用岁时歌拊缶。家人亦复探新篘，插花洗醆为翁寿。蒲团困坐眼慵开，莫把故情看老丑。挽须儿女太癡生，更问今年有诗否。",
    "author": "范成大"
  },
  {
    "id": "6331e2aa-c14b-4e54-a7a1-64383b002305",
    "title": "阊门初泛二十四韵",
    "paragraphs": "好在驰烟路，平生载酒行。摧藏身久病，契阔岁频更。昨夜灯花绕，今朝稻把晴。出门新梦境，触目旧诗情。水远推篷眩，天宽倚柁惊。转湾添繂挽，罨岸并篙撑。舫后装儿女，舻前酌弟兄。醅香新麴嫩，茗味小春轻。红皱分霜果，黄蔫撚夕英。缬林疎露屋，朱阁静临城。桃坞论今昔，枫桥管送迎。山腰樵担动，木末酒旗明。竟日窑烟直，中流塔影横。数帆残照满，一笛暮江平。晒网枫边桁，牵罾柳际棚。岫云萦石住，田水穴堤鸣。过渡牛归速，穿篱犬吠狞。鱼寒犹作阵，鴈远更闻声。急橹潮痕出，疎钟暝色生。邻翁欣问讯，逋客愧寒盟。一昨成归卧，于今负耦耕。生涯都塌飒，心曲漫峥嵘。猿鹤休多怨，菰莼尚可羹。药囊吾厌苦，扶惫且班荆。",
    "author": "范成大"
  },
  {
    "id": "955d0599-ff24-4e0e-b840-41316227b879",
    "title": "小春海棠来禽",
    "paragraphs": "东君好事惜年华，偏爱荒园野老家。一任西风管摇落，小春自管数枝花。",
    "author": "范成大"
  },
  {
    "id": "6333ddd4-be5e-4dd4-91bc-fffb44deacf4",
    "title": "丙午东宫寿诗",
    "paragraphs": "国絫丁年盛，天开甲观祥。黄离增焕炳，赤伏衍明昌。一日三天见，元辰万国康。姿神辉玉裕，德业灿金相。书圣规宸藻，文心俪汉章。干坤参久大，日月并升常。祖武瞻兴庆，亲庭拱未央。晨昏两慈壶，诗礼一贤王。道统家传正，炎图国本强。桑弧仍谷旦，铜律又清商。旧事兰猗殿，新凉桂子香。黄华先浥露，青女缓行霜。史贺星同轨，农歌稼涤场。与龄占梦帝，多祜叶思皇。磐石重山固，灵源少海长。三宫同寿域，岁岁颂无疆。",
    "author": "范成大"
  },
  {
    "id": "419be60c-372a-4811-801e-f60831dca120",
    "title": "重阳后菊花二首  其一",
    "paragraphs": "寂莫东篱湿露华，依前金靥照泥沙。世情儿女无高韵，只看重阳一日花。",
    "author": "范成大"
  },
  {
    "id": "8237ff64-2610-4713-90a8-0065a301bf0b",
    "title": "重阳后菊花二首  其二",
    "paragraphs": "过了登高菊尚新，酒徒诗客断知闻。恰如退士垂车后，势利交亲不到门。",
    "author": "范成大"
  },
  {
    "id": "b7a1180d-dbe2-4e0f-b071-42ef536ef28d",
    "title": "骤寒吟",
    "paragraphs": "九月奇寒前未闻，巷南巷北无行人。冥凌尽用大冬手，肯为岁华留小春。阴风吹雨作冰屑，驼裘如铁绵裘折。可怜篱下木芙蓉，不独宜霜更宜雪。",
    "author": "范成大"
  },
  {
    "id": "3380d14d-33c5-419b-a821-5b04eba2bce7",
    "title": "重阳后半月天气温丽忽变奇寒晦日大雪乡人御冬之计多未办",
    "paragraphs": "狂飚吹小春，刮面剧剑铓。云气泼浓墨，午窗变曛黄。六花大如掌，浩荡来无乡。青女正熟睡，不记行新霜。寒暑故密移，滕巽乃尔狂。南邻炭未买，北邻绵未装。敢论酒价湧，束薪逾桂芳。岂不解蚤计，善舞须袖长。频年田薄收，十家九空囊。被冻知不免，但恨太匆忙。今朝复何朝，晴色挂屋梁。人物各解严，儿童笑相将。熙如谷黍温，免作沟木僵。两邻报无恙，为汝歌慨慷。",
    "author": "范成大"
  },
  {
    "id": "ec367f93-b1e7-47e9-8b40-50bb1f8f2ecd",
    "title": "戏咏絮帽",
    "paragraphs": "尖斜缁撮似兜鍪，紧护风寒煖白头。不解兵前当箭凿，解令晓枕睡齁齁。",
    "author": "范成大"
  },
  {
    "id": "fd0653cc-fc30-4f7f-ab59-d7bb10e939e1",
    "title": "雪中送炭与龚养正",
    "paragraphs": "谁与幽人煖直身，筠笼冲雪送乌薪。烦君笑领婆欢喜，探借新年五日春。",
    "author": "范成大"
  },
  {
    "id": "65a345a0-792d-4b67-bb6a-7084fcb8c69b",
    "title": "代门生作立春书门贴子诗四首  其一",
    "paragraphs": "煖日黄金柳，光风白玉梅。门阑开寿域，人物满春台。",
    "author": "范成大"
  },
  {
    "id": "95c832c9-8777-4836-8813-d808c230cf8f",
    "title": "代门生作立春书门贴子诗四首  其二",
    "paragraphs": "有喜何须药，无尘即是仙。壶中春日月，聊数八千年。",
    "author": "范成大"
  },
  {
    "id": "3ed00c59-3eff-41f0-b715-e8b5373d60ac",
    "title": "代门生作立春书门贴子诗四首  其三",
    "paragraphs": "草木霑云露，峰峦近壁奎。新春行乐处，南北共花溪。",
    "author": "范成大"
  },
  {
    "id": "de0168d4-1dd7-4533-b342-52a5dd5b08be",
    "title": "代门生作立春书门贴子诗四首  其四",
    "paragraphs": "日月添书帙，湖山引杖藜。賸周花甲子，多醉玉东西。",
    "author": "范成大"
  },
  {
    "id": "97ad5c73-0e3a-499b-aae1-6f01842a3450",
    "title": "送闻人伯卿赴铜陵",
    "paragraphs": "雪压关山昼掩扃，故人何事短长亭。折腰直为瓶无粟，便腹犹怜笥有经。牒诉尘埃头更白，简编灯火眼终青。可怜东壁辉光外，寥落江湖处士星。",
    "author": "范成大"
  },
  {
    "id": "4ce23cd2-8604-4996-8262-0f73cecee0dc",
    "title": "重送伯卿",
    "paragraphs": "雪花来无时，入春遂三作。冰柱冻不解，去地才一握。东风畏奇寒，未敢破梅萼。已僵员峤蚕，那问纥干雀。万径无行踪，扣户惊剥啄。故人竹叶舟，岁晚梦漂泊。自云饥所驱，岂不念丘壑。经谊金华省，文采石渠阁。平生百未试，墨绶吓猿鹤。取舍一熊掌，得丧两蜗角。不嫌干进钝，俯仰无愧怍。低回簿书丛，万卷无处著。惜哉小举袖，负此不龟药。颇闻江臯县，讼简民气乐。政成松竹林，诂训缉家学。廼翁力菑畬，待子收播获。三年此书出，众说眇萤爝。持归许窥观，慰我久离索。今朝云泼墨，霰雨纵横落。樯竿挽不住，帆峭北风恶。难忘昆弟语，易散清夜酌。匆匆别知赋，掩涕倚郛郭。",
    "author": "范成大"
  },
  {
    "id": "e5602bde-95e5-4dce-944d-b319b490bab6",
    "title": "送寿老往云间行化",
    "paragraphs": "天平船子过华亭，舍卫城中次第行。留取钵盂归院洗，东巖新出一泉清。",
    "author": "范成大"
  },
  {
    "id": "f1303f06-baec-43f5-8af8-e9e6b19eafe8",
    "title": "次韵知府王仲行尚书鹿鸣燕古风",
    "paragraphs": "昔人重远行，供帐饯出祖。矧今燕嘉宾，宜有赠行语。府公文章公，青紫拾芥取。联翩二百言，字字劝稽古。戒之书鱼蠹，勉以云鹏举。作霖要实用，洗兵嫌不武。诸生承意气，脱迹蜕农圃。明年一声雷，幽蛰起平楚。班行入鹓鹭，榜贴缀龙虎。回头谢府公，公言非漫与。府公亦庙廊，来莅琼林俎。千载吴趋行，愁绝白纻舞。我闻有此作，病卧嗟未睹。今晨梅驿动，副墨到衡宇。调高瑟音希，芒寒剑光吐。谁云鹿鸣废，正頼广微补。当年羣玉会，方贺肃飙羽。倡酬久寂寞，邂逅相劳苦。世故万浮云，交情一旧雨。谁当将诗坛，君实东道主。",
    "author": "范成大"
  },
  {
    "id": "50e2a42d-5e9c-472c-8f23-1c0bf982e8fd",
    "title": "苦寒六言",
    "paragraphs": "簷冰低挂阑角，隙雪斜侵坐隅。春后一寒如此，梅花有信来无。",
    "author": "范成大"
  },
  {
    "id": "c94a9acd-98ab-47cd-b953-2eed52c48c80",
    "title": "丁未春日瓶中梅殊未开二首  其一",
    "paragraphs": "暖合无人到，寒枝为我横。情锺吹蕊破，静极觉香生。老去魂休断，春来眼且明。逃禅时索笑，百匝傍窗行。",
    "author": "范成大"
  },
  {
    "id": "75322c53-b23c-44fa-89c1-1119566ac3f6",
    "title": "丁未春日瓶中梅殊未开二首  其二",
    "paragraphs": "夜雪腊前冻，朝阳春后苏。人怜疎蕊瘦，花笑病翁臞。露白能多少，寻春似有无。诗催全不力，煮水换铜壶。",
    "author": "范成大"
  },
  {
    "id": "be7117fd-5eac-44a1-acf5-f13e513fe682",
    "title": "再题瓶中梅花",
    "paragraphs": "园林篱落冻芳尘，南北枝间玉蕊皴。风袂挽香虽淡薄，月窗横影已精神。雪霜春事年年晚，今古诗情日日新。铁石如翁犹索句，真成嚼蜡对横陈。",
    "author": "范成大"
  },
  {
    "id": "08bdcf66-64a7-44b8-a744-b6921b50542d",
    "title": "王仲行尚书录示近诗闻今日劝农灵巖次韵纪事",
    "paragraphs": "馆娃宫殿压云头，自昔登临隘九州。雪浪长风三万顷，苍烟古木二千秋。宾僚谁伴作诗苦，父老竞传敷政优。想见归骖穿夜市，月边灯火满西楼。",
    "author": "范成大"
  },
  {
    "id": "8b62b3e0-1c6b-4c98-81e2-11b03d1d5776",
    "title": "仲行再示新句复次韵述怀",
    "paragraphs": "神仙懒学古浮丘，祖意慵参老赵州。四壁尘埃心似水，一生风露鬓先秋。病衰谨谢吴中客，技拙甘同楚国优。斥鷃蓬蒿元自足，世间何必卧高楼。",
    "author": "范成大"
  },
  {
    "id": "1903ff8c-2770-4ac9-84d6-90400ba191e4",
    "title": "李子永赴溧水过吴访别戏书送之  其一",
    "paragraphs": "万壑断流冰塞川，千巖森玉雪漫天。匆匆叶县双凫舄，换却山阴访戴船。",
    "author": "范成大"
  },
  {
    "id": "6046b1f0-6621-42be-9417-42fdfbb36b7b",
    "title": "李子永赴溧水过吴访别戏书送之  其二",
    "paragraphs": "犯寒书剑出春萝，风雪桥边得句多。牒诉缤纷似烟海，梅花时节奈君何。",
    "author": "范成大"
  },
  {
    "id": "11fd2aa1-df4f-4bc8-9c75-4e84f89f19de",
    "title": "民病春疫作诗悯之",
    "paragraphs": "乖气肆行伤好春，十家九空寒螀呻。阴阳何者强作孽，天地岂其真不仁。去腊奇寒衾似铁，连年薄热甑生尘。疲甿惫矣可更病，我作此诗当感神。",
    "author": "范成大"
  },
  {
    "id": "1cd0095d-f2ed-4e28-a421-5014306aa0ee",
    "title": "题夫差庙",
    "paragraphs": "纵敌稽山祸已胎，垂涎上国更荒哉。不知养虎自遗患，只道求鱼无后灾。梦见梧桐生后圃，眼看麋鹿上高台。千龄只有忠臣恨，化作涛江雪浪堆。",
    "author": "范成大"
  },
  {
    "id": "e129ec49-5f84-4450-b371-c0ba56bc2aaa",
    "title": "翻袜菴夜坐闻雨",
    "paragraphs": "閒门冷落静无譁，小阁帘帏密自遮。日晚课程丹灶火，夜深光景佛灯花。人生宁有病连岁，身世略如僧在家。步屧寻春非老伴，任教风雨唤雷车。",
    "author": "范成大"
  },
  {
    "id": "41f13bea-86b3-4004-a237-1adb876533e2",
    "title": "睡起",
    "paragraphs": "憨憨与世共儿嬉，兀兀从人笑我癡。閒里事忙晴晒药，静中机动夜争棋。心情诗卷无佳句，时节梅花有好枝。熟睡觉来何所欠，毡根香软饭流匙。",
    "author": "范成大"
  },
  {
    "id": "e18ad450-1863-4f99-9fba-ae5f72b5d6e8",
    "title": "赏海棠三绝  其一",
    "paragraphs": "芳春随分到贫家，儿女多情惜岁华。聊为海棠修故事，去年灯烛去年花。",
    "author": "范成大"
  },
  {
    "id": "bbdaab0c-803f-49b1-911d-b77b1f0cd123",
    "title": "赏海棠三绝  其二",
    "paragraphs": "烛光花影两相宜，占断风光二月时。但得常如妃子醉，何妨独欠少陵诗。",
    "author": "范成大"
  },
  {
    "id": "ba54f3dd-1ce9-4c97-8c33-58c3295b6c44",
    "title": "赏海棠三绝  其三",
    "paragraphs": "忆向宣华夜倚阑，花光妍煖月光寒。如今蹋飒嫌风露，且只铜瓶满插看。",
    "author": "范成大"
  },
  {
    "id": "62bbf541-08f9-4e33-8fae-3d189a8b8ffb",
    "title": "午窗遣兴家人谋过石湖",
    "paragraphs": "云日初收破柱雷，小窗坐稳兴悠哉。燻炉花气朝酲解，茶鼎松风午梦回。谢客门阑风动竹，惜春时节雨肥梅。画船破浪亦一快，闻道湖光如泼醅。",
    "author": "范成大"
  },
  {
    "id": "6620b251-4338-4286-9314-b3d29991f4f0",
    "title": "将至石湖道中书事",
    "paragraphs": "水绿鸥边涨，天青雁外晴。柳堤随草远，麦陇带桑平。白道吴新郭，苍烟越故城。稍闻鸡犬閙，僮仆想来迎。",
    "author": "范成大"
  },
  {
    "id": "aa4e42d2-9266-4a02-bd53-3de9422a2d20",
    "title": "三月十六日石湖书事三首  其一",
    "paragraphs": "春事日以阑，暑阴正清美。拖筇入林下，秀绿照衣袂。卢橘梅子黄，樱桃桑椹紫。荷依浪花颤，笋破苔色起。风日收宿阴，物色有新意。邻曲知我归，争来问何似。病恼今有无，加饭日能几。掀髯谢父老，衰雪已如此。",
    "author": "范成大"
  },
  {
    "id": "8dae0620-d608-4f39-9ac7-b75c7371d461",
    "title": "三月十六日石湖书事三首  其二",
    "paragraphs": "种木二十年，手开南野荒。苒苒新岁月，依依旧林塘。污莱擅下湿，岑蔚骄众芳。菱母尚能瘦，竹孙如许长。忆初学圃时，刀笠冒风霜。今兹百不堪，裹帽人扶将。龙锺数能来，犹胜两相忘。",
    "author": "范成大"
  },
  {
    "id": "debf0e6d-3778-4ded-b563-33828eecab8a",
    "title": "三月十六日石湖书事三首  其三",
    "paragraphs": "湖光明可鑑，山色浄如沐。閒心惬旧观，愁眼快奇瞩。依然北窗下，凝尘满书簏。访我乌皮几，拂我青毡褥。荒哉赋远游，幸甚遂初服。老红饯馀春，众绿自幽馥。好风吹晚晴，斜照入疎竹。兀坐胎息匀，不觉清梦熟。",
    "author": "范成大"
  },
  {
    "id": "4f2ac814-70ce-482a-ab9a-bb2bf9097917",
    "title": "或劝病中不宜数亲文墨医亦归咎题四绝以自戒末篇又以解嘲  其一",
    "paragraphs": "作字腕中百斛，吟诗天外片心。习气吹剑一吷，病躯垂堂千金。",
    "author": "范成大"
  },
  {
    "id": "4f9d8d66-860b-4c45-bf31-119a68f2e60e",
    "title": "或劝病中不宜数亲文墨医亦归咎题四绝以自戒末篇又以解嘲  其二",
    "paragraphs": "意马场中汗血，隙驹影里心灰。吉蠲笔墨安用，付与蛛丝壁煤。",
    "author": "范成大"
  },
  {
    "id": "ca7373ef-5eef-4a8c-adea-6144ad6138d4",
    "title": "或劝病中不宜数亲文墨医亦归咎题四绝以自戒末篇又以解嘲  其三",
    "paragraphs": "诗成徒能泣鬼，博塞未必亡羊。刚将妄言绮语，认作锦心绣肠。",
    "author": "范成大"
  },
  {
    "id": "a4f7a871-13e5-4d16-966a-ee25ec68a141",
    "title": "或劝病中不宜数亲文墨医亦归咎题四绝以自戒末篇又以解嘲  其四",
    "paragraphs": "师熸尚合馀烬，羹热休吹冷虀。解酲纵无五斗，且复月攘一鸡。",
    "author": "范成大"
  },
  {
    "id": "75a17282-4115-4d30-a02a-eff4887a6af1",
    "title": "送遂宁何道士自潭湘归蜀  其一",
    "paragraphs": "尘埃波浪几东西，归去丹瓢挂杖藜。戊己炉中真造化，功成分我一刀圭。",
    "author": "范成大"
  },
  {
    "id": "c05b184f-e4d8-4a3c-9611-69239042f0ba",
    "title": "送遂宁何道士自潭湘归蜀  其二",
    "paragraphs": "书剑飘然席未温，火云扑地暑烟昏。山黄水浊湖南路，竹月荷风忆范村。",
    "author": "范成大"
  },
  {
    "id": "87ed2c96-09cf-4c6d-b540-98040766969b",
    "title": "立秋二绝  其一",
    "paragraphs": "三伏熏蒸四大愁，暑中方信此生浮。岁华过半休惆怅，且对西风贺立秋。",
    "author": "范成大"
  },
  {
    "id": "166734ef-656f-4f16-a308-5ee99d860f45",
    "title": "立秋二绝  其二",
    "paragraphs": "折枝楸叶起园瓜，赤小如珠咽井花。洗濯烦襟酬节物，安排笑口问生涯。",
    "author": "范成大"
  },
  {
    "id": "5dba7d44-0136-4b43-88db-9f8cbf57d520",
    "title": "秋雷歎",
    "paragraphs": "立秋之雷损万斛，吴侬记此占年谷。汰哉丰隆无借在，政用此时鸣孛辘。向来夏旱连三月，吁嗟上诉声满屋。讼风未憖复占雷，助魃为妖天更酷。我虽閒寂忝祠史，家请官供尚仓粟。尘甑贫交满目前，卒岁将何救枵腹。但愿吴侬言不验，共割黄云炊白玉。天人远近叵戏论，禆灶安能尸祸福。",
    "author": "范成大"
  },
  {
    "id": "90865109-ef68-4bc3-8422-b8f507277b1e",
    "title": "用汉中帅阎才元侍郎韵送樊子南西归兼呈侍郎",
    "paragraphs": "万里山巅与水涯，春风招看杏园花。向来科第直溷子，此去文章应满家。休学游仙穷越巂，且从知己控褒斜。南楼东望当思我，药裹堆中两鬓华。",
    "author": "范成大"
  },
  {
    "id": "cb7403c8-c4c1-46ca-b53b-dee6aa617577",
    "title": "书樊子南游西山二记后 牡丹瓶",
    "paragraphs": "仙山草木锁卿云，不到花平不离尘。十丈牡丹如锦盖，人间姚魏却争春。",
    "author": "范成大"
  },
  {
    "id": "ba92321c-3240-4db3-9bcd-58a0ad180302",
    "title": "书樊子南游西山二记后 大面",
    "paragraphs": "春晚娑罗百叶开，仙翁精舍长蓬莱。朝元未罢门深闭，不管人间有客来。",
    "author": "范成大"
  },
  {
    "id": "f95e577b-e41f-4a9d-b524-e995544fd293",
    "title": "题天平寿老方丈",
    "paragraphs": "二十三年再入山，此山于我有前缘。时人不用怜衰病，天与丹房一线泉。",
    "author": "范成大"
  },
  {
    "id": "f636fecd-c44b-40d7-ab20-b16c1c8b8cf5",
    "title": "再游天平有怀旧事且得卓菴之处呈寿老",
    "paragraphs": "访旧光阴二十年，残僧相对两依然。木兰已老无花发，石竹依前有麝眠。万户直须龟手药，一龛何用买山钱。从今半座须分我，共说昏昏一觉禅。",
    "author": "范成大"
  },
  {
    "id": "aade4c8a-30ed-4b60-a1bc-218bc14d18d6",
    "title": "重九日行营寿藏之地",
    "paragraphs": "家山随处可行楸，荷锸携壶似醉刘。纵有千年铁门限，终须一箇土镘头。三轮世界犹灰劫，四大形骸强首丘。蝼蚁乌鸢何厚薄，临风拊掌菊花秋。",
    "author": "范成大"
  },
  {
    "id": "eb07d842-9a23-4141-b86c-4553f2b4db9e",
    "title": "得寿藏于先陇之傍俯酬素愿感慨交怀",
    "paragraphs": "密迩松楸地一隅，会心何必问青乌。亢宗虽愧镇公子，没世尚从先大夫。京兆汉阡贤问望，邢山郑冢俭规模。家庭遗训焄蒿在，不学邠卿画古图。",
    "author": "范成大"
  },
  {
    "id": "3cf613aa-1703-46b2-a58a-1da437cf7ca7",
    "title": "晚登木渎小楼",
    "paragraphs": "万象当楼黼绣张，阑干一士立苍茫。云堆不动山深碧，星出无多月淡黄。宿鸟尽时犹数点，归鸿惊处更斜行。松陵政有鲈鱼上，安得长竿坐钓航。",
    "author": "范成大"
  },
  {
    "id": "964ca757-0640-45eb-b8a6-a5cbc3721b02",
    "title": "题秋鹭图",
    "paragraphs": "昨夜新霜冷钓矶，绿荷消瘦碧芦肥。一江秋色无人问，尽属风标两雪衣。",
    "author": "范成大"
  },
  {
    "id": "63df0336-1c9e-4230-8382-afbb2f4e378f",
    "title": "送苏秀才归永嘉  其一",
    "paragraphs": "再入庭闱再入山，偷閒百日了金丹。他年拔宅上升后，休道使亲忘我难。",
    "author": "范成大"
  },
  {
    "id": "00ace72a-8f1a-45a5-92e7-2bdbd4066f48",
    "title": "送苏秀才归永嘉  其二",
    "paragraphs": "大道凝神术养形，形神俱炼始功成。劝君观妙还观徼，先作顽仙地上行。",
    "author": "范成大"
  },
  {
    "id": "7535c3a2-3b8d-44ee-a6e3-65862a52d5cc",
    "title": "东宫寿诗",
    "paragraphs": "有赫题期盛，无疆嗣历昌。中兴归濬哲，重庆启元良。两亥开基远，三丁系统长。帝咨同物瑞，人卜降年祥。离日融双照，干天秉少阳。晨昏周内寝，诗礼舜巖廊。极右辰居焕，心前火德光。与龄偕圣父，德寿协虚皇。铜律风占兑，瑶山乐奏商。蓂芳邻五位，菊色丽中央。视膳斑衣拱，传觞玉契将。宸枫霜献叶，仙桂月输香。薰炷争延祝，吟牋曷讚扬。形容仁与孝，步障有云章。",
    "author": "范成大"
  },
  {
    "id": "d44a752c-f4b6-4ad8-9274-e6a8de9285b8",
    "title": "送同年朱师古龙图赴潼川",
    "paragraphs": "杏园耆旧如晨星，白头相对眼故青。奉常礼乐照东蜀，十年清名留汉廷。蜀人减估天恩厚，高议清阴犹记否。迩来闻道更蠲除，此段始终君一手。归见岷峨无愧词，父老笑迎还歎咨。贾生未可去宣室，屯膏一州谁谓宜。魏阙江湖关出处，招头不用催鸣橹。遥知梦境尚京尘，哑咤满船闻鲁语。",
    "author": "范成大"
  },
  {
    "id": "a7195842-8898-4146-b4bd-a4af0c7e8452",
    "title": "题赵希远案鹰图",
    "paragraphs": "学射春山万岁湖，牙门列骑卷平芜。如今黄土原边梦，犹识呼鹰嗾犬图。",
    "author": "范成大"
  },
  {
    "id": "7c39fc2e-2f30-40a9-b7ea-aaf6f6f060b5",
    "title": "题米元晖吴兴山水横卷",
    "paragraphs": "道场山麓接何山，影落苕溪浸碧澜。只欠荷花三十里，橛头船上把渔竿。",
    "author": "范成大"
  },
  {
    "id": "df43b4ea-dace-49dc-999e-85185721bb4a",
    "title": "围田歎四绝  其一",
    "paragraphs": "万夫陻水水干源，障断江湖极目天。秋潦灌河无洩处，眼看漂尽小家田。",
    "author": "范成大"
  },
  {
    "id": "c28c5960-3c6f-43d0-a5a7-df0073ae03eb",
    "title": "围田歎四绝  其二",
    "paragraphs": "山边百亩古民田，田外新围截半川。六七月间天不雨，若为车水到山边。",
    "author": "范成大"
  },
  {
    "id": "f17159ef-f604-4808-b137-042b3fe2f7db",
    "title": "围田歎四绝  其三",
    "paragraphs": "壑邻罔利一家优，水旱无妨众户愁。浪说新收若干税，不知逋失万新收。",
    "author": "范成大"
  },
  {
    "id": "1bafb418-d768-49e8-b3d2-276b1d19f5ae",
    "title": "围田歎四绝  其四",
    "paragraphs": "台家水利有科条，膏润千年废一朝。安得能言两黄鹄，为君重唱复陂谣。",
    "author": "范成大"
  },
  {
    "id": "4c653326-d12e-48ae-a48f-60e8012b48df",
    "title": "素羹",
    "paragraphs": "毡芋凝酥敌少城，土藷割玉胜南京。合和二物归藜糁，新法侬家骨董羹。",
    "author": "范成大"
  },
  {
    "id": "e7fb8de1-0861-452f-98bb-3ae3c83f43b1",
    "title": "夜雨",
    "paragraphs": "烛花垂穗伴空斋，心事如灰入壮怀。老倦更阑惟熟睡，任他疎雨滴空阶。",
    "author": "范成大"
  },
  {
    "id": "7f616373-d0e4-434f-92b2-88b82b292613",
    "title": "野景",
    "paragraphs": "菰蒲声里荻花干，鹭立江天水镜宽。画不能成诗不到，笔端无处著荒寒。",
    "author": "范成大"
  },
  {
    "id": "993844b0-f823-4557-bf33-2be91cd56d43",
    "title": "除夜地炉书事",
    "paragraphs": "节物閒门里，人情老境中。雁声凌急雨，灯影战斜风。糟䤑新醅白，柴锥软火红。家人忺夜话，我已困蒙茸。",
    "author": "范成大"
  },
  {
    "id": "751baacd-c201-4f4a-a2b8-9d0f27b446a3",
    "title": "元日立春感歎有作二首  其一",
    "paragraphs": "元日兼春日，霜寒又雪寒。并烦传菜手，同捧颂椒盘。叠膝稀穿履，扶头懒正冠。五年如此度，宁得讳衰残。",
    "author": "范成大"
  },
  {
    "id": "9640eaa8-7852-4838-abbd-73215d41cc1d",
    "title": "元日立春感歎有作二首  其二",
    "paragraphs": "元日兼春日，閒身是老身。行年申直戊，交运丑支辛。岂敢綦安佚，聊希刮钝屯。童儿看书户，把笔已如神。",
    "author": "范成大"
  },
  {
    "id": "4b49cf9e-f5d6-4bf2-9f90-f4206d9e6678",
    "title": "古鼎作香炉",
    "paragraphs": "云雷萦带古文章，子子孙孙永奉常。辛苦勒铭成底事，如今流落管烧香。",
    "author": "范成大"
  },
  {
    "id": "df369e76-7f35-47a0-8d90-f866b3293ee0",
    "title": "偶书",
    "paragraphs": "揑目华中影现身，有为皆妄懒方真。已甘搰搰勤为圃，休向滔滔苦问津。书至五千空拄腹，钱非十万不通神。君看汗简沉碑者，随水随风几窖尘。",
    "author": "范成大"
  },
  {
    "id": "7d5106fb-d610-4feb-9d7b-4461fb5856ba",
    "title": "太上皇帝灵驾发引挽歌词六首  其一",
    "paragraphs": "绍运锺阳九，兴王抚半千。断鼇娲立极，翔凤汉中天。宵旰三星纪，希夷十闰年。声容弥宇宙，浯石不胜镌。",
    "author": "范成大"
  },
  {
    "id": "3194c8ce-8abb-4f81-8e03-c733be0fabb2",
    "title": "太上皇帝灵驾发引挽歌词六首  其二",
    "paragraphs": "自将吴津骑，谁婴泰一锋。旄头连夜落，京观隔江封。舞武三成备，书文九译重。修攘遗策在，嗣圣续车攻。",
    "author": "范成大"
  },
  {
    "id": "7e6009a8-fb7c-477b-931f-989c3105bf14",
    "title": "太上皇帝灵驾发引挽歌词六首  其三",
    "paragraphs": "箫勺妖氛静，甄陶叶气还。春回慈殿驾，天作祐陵山。开闢风云惨，登平日月閒。艰难虽独瘠，寿域徧人间。",
    "author": "范成大"
  },
  {
    "id": "a95d1375-3fac-465a-a210-0b3e896cd380",
    "title": "太上皇帝灵驾发引挽歌词六首  其四",
    "paragraphs": "传圣家人礼，凝神象帝先。勳华今历数，汾社古山川。众父尊归父，中天更有天。寿宫何所厌，亟上白云仙。",
    "author": "范成大"
  },
  {
    "id": "387d06f1-a23f-4f4d-9606-21f61718c83c",
    "title": "太上皇帝灵驾发引挽歌词六首  其五",
    "paragraphs": "帝业虽天广，皇心本谷虚。神应游混沌，梦不返华胥。挍德难涯涘，铭功总绪馀。谁能言大道，第入四坟书。",
    "author": "范成大"
  },
  {
    "id": "e7e104ba-ed3a-4b7d-b64f-3ddd69d6fac8",
    "title": "太上皇帝灵驾发引挽歌词六首  其六",
    "paragraphs": "文德尧新庙，威灵禹旧山。海门宾羽卫，地轴启云关。无路攀仙驾，当年拱圣颜。小臣衰疾泪，空望帝乡潸。",
    "author": "范成大"
  },
  {
    "id": "76c67722-c0a9-4928-a08c-85a61cf7ee18",
    "title": "别拟太上皇帝挽歌词六首  其一",
    "paragraphs": "身济投艰业，时乘拨乱机。荆榛荒帐殿，风雨颒戎衣。有日临黄道，无星彗紫微。至今淮海上，犹咏六龙飞。",
    "author": "范成大"
  },
  {
    "id": "a3263d32-2ebf-481f-bb7d-f5920c3d2cc2",
    "title": "别拟太上皇帝挽歌词六首  其二",
    "paragraphs": "大孝天孚佑，精诚敌可摧。龙輴迁座至，騩驭及泉回。永祐千章木，慈宁万寿杯。古今无此事，绝德诏方来。",
    "author": "范成大"
  },
  {
    "id": "54605094-c960-492b-961c-82b1074db54a",
    "title": "别拟太上皇帝挽歌词六首  其三",
    "paragraphs": "敛福开皇极，储祥握赤符。寇降千猰貐，胡拜两单于。洗甲民安枕，垂衣国覆盂。有生何以报，寿域亘绵区。",
    "author": "范成大"
  },
  {
    "id": "f0cf7838-8e6a-4af3-aeff-639dfa1c7135",
    "title": "别拟太上皇帝挽歌词六首  其四",
    "paragraphs": "与子传神器，承家得圣人。阶庭天下养，壶峤海中春。四叶斑衣乐，三加玉册新。寿宫如帝所，何必上霄晨。",
    "author": "范成大"
  },
  {
    "id": "ad02c746-a692-4c04-9b20-8bf5098d6e2f",
    "title": "别拟太上皇帝挽歌词六首  其五",
    "paragraphs": "舞羽修文后，投歌讲艺时。天章云汉丽，国典日星垂。麟绝仲尼笔，猿啼神禹碑。伤心河洛水，无处问龙龟。",
    "author": "范成大"
  },
  {
    "id": "8077bd8a-3d13-4ac8-81ba-a8f15dd2495e",
    "title": "别拟太上皇帝挽歌词六首  其六",
    "paragraphs": "甫贺蝇传赦，俄惊鹤驭风。首山铜鼎就，前殿玉巵空。日岂挥戈及，天无鍊石功。如何千万寿，不待九龄终。",
    "author": "范成大"
  },
  {
    "id": "e7c6c67b-5297-498d-9af9-d34270054324",
    "title": "送许耀卿监丞同年赴静江倅四绝  其一",
    "paragraphs": "南国春深雁欲回，湘江花浪一帆开。知君不为骖鸾去，直为渊明五斗来。",
    "author": "范成大"
  },
  {
    "id": "64731af3-4105-446f-a513-83ddad67d08f",
    "title": "送许耀卿监丞同年赴静江倅四绝  其二",
    "paragraphs": "罗带江流碧玉峰，旧游如梦一星终。烦披藓石寻题字，定有人能记此翁。",
    "author": "范成大"
  },
  {
    "id": "9d479d95-d9a6-41fc-8201-73a4cd03ed3a",
    "title": "送许耀卿监丞同年赴静江倅四绝  其三",
    "paragraphs": "鴈塔交亲比断金，故人岁晚更情深。只今不隔同年面，想见青云异日心。",
    "author": "范成大"
  },
  {
    "id": "dd615bcb-e075-490b-ac53-25cafba77035",
    "title": "送许耀卿监丞同年赴静江倅四绝  其四",
    "paragraphs": "官涂真有上竿鱼，玉笋翻乘别驾车。闻道留行有公论，从今日日看除书。",
    "author": "范成大"
  },
  {
    "id": "89439085-9faf-477b-a43e-02158cc631e3",
    "title": "次韵虞子建见咍赎带作醮  其一",
    "paragraphs": "斋祠难著野衣冠，旋赎金章始见閒。台架尘侵毬路暗，花书墨渍笏头斑。当年驲骑传呼赐，此日村童拂拭还。若比前厅荒驿舍，见存犹可一开颜。",
    "author": "范成大"
  },
  {
    "id": "fee52f2f-8f2c-41cd-add4-66293fbb6532",
    "title": "次韵虞子建见咍赎带作醮  其二",
    "paragraphs": "儿女传观省见稀，病身聊复借光辉。莫嫌憔悴沈腰瘦，且喜间关秦璧归。不是典来还酒债，亦非将去换蓑衣。尘鱼甑釜时相阨，微汝谁能为解围。",
    "author": "范成大"
  },
  {
    "id": "02753567-523b-45bf-8078-257166ce6c7f",
    "title": "颜桥道中",
    "paragraphs": "村村篱落总新修，处处田畴尽有秋。一段农家好风景，稻堆高出屋山头。",
    "author": "范成大"
  },
  {
    "id": "b358fca7-e7a1-49ca-81ca-661b516c66d5",
    "title": "上沙舍舟",
    "paragraphs": "村北村南打稻声，竹舆随处款柴荆。斜阳倒景天如醉，明日山行更好晴。",
    "author": "范成大"
  },
  {
    "id": "1f25f13e-0935-4234-8444-d670f5a4ec91",
    "title": "宿阊门",
    "paragraphs": "五更潮落水鸣船，霜送新寒到枕边。报道雾收红日上，野翁犹盖短篷眠。",
    "author": "范成大"
  },
  {
    "id": "ba469d9a-c789-4fca-ac91-07f3acbefb90",
    "title": "携家石湖赏拒霜",
    "paragraphs": "水上晴云䌽蝀横，许多蜂蝶趁船行。渔樵引入新花坞，儿女扶登小锦城。艳粉发粧朝日丽，湿红浮影晚波清。谁知摇落霜林畔，一段韶光画不成。",
    "author": "范成大"
  },
  {
    "id": "11223c94-a3a6-4849-9ed9-ce55b3573719",
    "title": "寿栎东斋午坐",
    "paragraphs": "屋角静突兀，云气低鸿蒙。残叶飐疎雨，孤花侧凄风。北窗午睡起，一笑万事空。无人共此意，莎阶咽微蛩。",
    "author": "范成大"
  },
  {
    "id": "233c99f6-f0e6-47aa-8fa2-4a8721f17127",
    "title": "晚思",
    "paragraphs": "藓墙莎砌响幽虫，睡起繙书觉梦中。残暑一窗风不动，秋阳入竹碎青红。",
    "author": "范成大"
  },
  {
    "id": "72c61d01-2d31-40e2-86e6-bf093717f438",
    "title": "寿栎堂枕上",
    "paragraphs": "禅牀初著小山屏，夜久秋凉枕席清。绕鬓飞蚊妨好梦，卧听簷雨入池声。",
    "author": "范成大"
  },
  {
    "id": "ee822a10-178d-4764-b3f9-8c1416b0261d",
    "title": "宿妙庭观次东坡旧韵  其一",
    "paragraphs": "桂殿吹笙夜不归，苏仙诗板挂空悲。世人舐鼎何须笑，犹胜先生梦石芝。",
    "author": "范成大"
  },
  {
    "id": "b2c87730-c451-42c2-a348-9d30bc8419e4",
    "title": "宿妙庭观次东坡旧韵  其二",
    "paragraphs": "升降三田自有丹，浪寻盘鼎斫仙坛。扣门倦客惟思睡，容膝菴中一枕安。",
    "author": "范成大"
  },
  {
    "id": "ab8d4ba6-110c-44b6-af9c-909b37904ad1",
    "title": "馀杭初出陆",
    "paragraphs": "村媪羣观笑老翁，宦途何处苦龙锺。霜毛瘦骨犹千骑，少见行人似箇侬。",
    "author": "范成大"
  },
  {
    "id": "83080e4b-9131-43be-bf11-52120e66d8a3",
    "title": "桐庐江中初打桨",
    "paragraphs": "二十年前鬓未斑，下滩归路落潮干。如今衰雪三千丈，却趁潮平再上滩。",
    "author": "范成大"
  },
  {
    "id": "5a4c50ce-5273-42ce-be73-d04427c9f945",
    "title": "钓台",
    "paragraphs": "久矣心空客路埃，兹行端为主恩来。杜陵诗是吾诗句，卧病岂登江上台。",
    "author": "范成大"
  },
  {
    "id": "f630172f-de8a-4a51-acb1-546730127b42",
    "title": "和丰驿",
    "paragraphs": "晚境惟于闭户宜，出门惟有病相随。四方虽是男儿志，莫忘柯山在莒时。",
    "author": "范成大"
  },
  {
    "id": "db59e202-aefe-4ed6-a15e-511c851c3c76",
    "title": "次韵龚养正病中见寄",
    "paragraphs": "衰翁扫轨欲垂车，怪子颓然也向隅。激水要令风在下，涸泉翻以沫相濡。瘠肥邈尔自秦越，势利纷然皆耳馀。且复放船来话旧，不妨莲叶卧看书。",
    "author": "范成大"
  },
  {
    "id": "94481f47-af62-45d1-9a98-c8760a273e8e",
    "title": "题蜀果图四首 木瓜",
    "paragraphs": "沈沈黛色浓，糁糁金沙绚。却笑宣州房，竞作红粧面。",
    "author": "范成大"
  },
  {
    "id": "e54f1338-b1a6-4629-826c-c3c25be56407",
    "title": "题蜀果图四首 樱桃",
    "paragraphs": "火齐宝璎珞，垂于绿茧丝。幽禽都未觉，和露折新枝。",
    "author": "范成大"
  },
  {
    "id": "8be456d0-f8ee-404f-8859-3ffdd429b077",
    "title": "题蜀果图四首 石榴",
    "paragraphs": "日烘古锦囊，露浥红玛瑙。玉池咽清肥，三彭迹如扫。",
    "author": "范成大"
  },
  {
    "id": "224a467c-745d-4428-a0a5-6ed32e137127",
    "title": "题蜀果图四首 甘瓜",
    "paragraphs": "夏肤粗已皴，秋蔕熟将脱。不辞抱蔓归，聊慰相如渴。",
    "author": "范成大"
  },
  {
    "id": "5f1720b6-0d11-4cf1-867f-ac338d97db77",
    "title": "李粹伯侍御挽词二首  其一",
    "paragraphs": "奕叶邯郸后，乘骢第一人。交情多旧雨，到处有阳春。磊落功名意，摧颓梦幻身。黄垆高可隠，何地著经纶。",
    "author": "范成大"
  },
  {
    "id": "f085143c-58ad-45d6-98cf-9dae741e5cc8",
    "title": "李粹伯侍御挽词二首  其二",
    "paragraphs": "公昔参敷纳，人期到辨章。珠光空月皎，玉气忽虹藏。岁晚东方骑，生平北海觞。玳簪风雨散，几客奠楸行。",
    "author": "范成大"
  },
  {
    "id": "431f29b1-8366-4ba6-a3d9-9bb49d7e8ef4",
    "title": "次韵袁起巖提刑游金焦二山二首  其一",
    "paragraphs": "二山巉绝照南州，俯看千樯总芥舟。日脚镕金浮巨浸，波声翻雪撼高丘。锺闻两岸诗无敌，口吸西江话已酬。别有英雄怀古意，他年击楫誓中流。",
    "author": "范成大"
  },
  {
    "id": "81d15009-5089-4c90-a178-690de481c8f6",
    "title": "次韵袁起巖提刑游金焦二山二首  其二",
    "paragraphs": "忆曾归自雪边州，帆落中𤃩小系舟。食蛤坐来期汗漫，驾鸿飞去揖浮丘。卧游久矣无登览，辱赠跫然有唱酬。寂寞东臯舒啸后，为君濡笔赋临流。",
    "author": "范成大"
  },
  {
    "id": "c8c7ac3a-704f-401a-a9a8-76f1e8735bee",
    "title": "次韵谢郑少融尚书为寿之作",
    "paragraphs": "交游稀似晓来星，岁月飘如水上萍。桂海宦情诗可纪，吴山别恨酒难平。我今以病为欣戚，公合于时系重轻。安得故人来话旧，碧空日日暮云生。",
    "author": "范成大"
  },
  {
    "id": "93584cb0-d4fe-4386-910a-b33589dacbfa",
    "title": "郑少融尚书初除端殿以书见及赋诗为贺",
    "paragraphs": "敬老尊贤大政初，速邮响动报新除。即从光范开门馆，先向文明直殿庐。后日沙堤新宰相，当年革履旧尚书。锋车若向吴中路，应记南山有荷锄。",
    "author": "范成大"
  },
  {
    "id": "d16856c4-4098-42ac-8d27-c1604f9e263a",
    "title": "书事三绝  其一",
    "paragraphs": "爨婢请淘酒米，园丁催算花钱。如许日生公事，谁云穷巷萧然。",
    "author": "范成大"
  },
  {
    "id": "b40c30f2-7470-46ba-860f-7585f9b5c0f0",
    "title": "书事三绝  其二",
    "paragraphs": "日日处方候脉，时时推䇲禳灾。门外虽无车辙，医生卜叟犹来。",
    "author": "范成大"
  },
  {
    "id": "51cfd994-0a77-4bff-9664-ea9ca11e9240",
    "title": "书事三绝  其三",
    "paragraphs": "简子约同湖棹，周郎许过田庐。碧云日暮空合，多病故人遂疎。",
    "author": "范成大"
  },
  {
    "id": "56807aa4-f37a-4647-88c5-0909a0ea991f",
    "title": "亲邻招集强往便归",
    "paragraphs": "乐天渐老欲谋欢，大似蒸砂不作团。已觉笙歌无煖热，仍嫌风月太清寒。气衰况复三而竭，心赏尤于四者难。却恐人嫌情太薄，聊将花作雾中看。",
    "author": "范成大"
  },
  {
    "id": "775edabd-5a7e-4ff8-9a07-f46906d56529",
    "title": "次韵袁起巖常熟道中三绝句  其一",
    "paragraphs": "小雨萧寒破晚晴，疎疎密密滴簷声。乌鸦盘舞黄云乱，早与商量雪意生。",
    "author": "范成大"
  },
  {
    "id": "c38a8720-6dee-45af-ae3c-057d17af93b4",
    "title": "次韵袁起巖常熟道中三绝句  其二",
    "paragraphs": "仄径难胜四牡騑，扁舟辛苦凿冰归。简书鞅掌吟诗苦，并与东阳减带回。",
    "author": "范成大"
  },
  {
    "id": "1a3b84a3-3816-43ed-a671-346269f69418",
    "title": "次韵袁起巖常熟道中三绝句  其三",
    "paragraphs": "使君横槊赋诗回，断取天风海雨来。䌽笔从今閒不得，雪花梅蕊一时开。",
    "author": "范成大"
  },
  {
    "id": "70cf76a6-8609-4541-bac7-6830a663c5f6",
    "title": "次韵袁起巖许浦按教水军二绝句  其一",
    "paragraphs": "横波组练试扬舲，风捲鱼龙海欲凝。但得绨袍如挟纩，何妨铁甲冷如冰。",
    "author": "范成大"
  },
  {
    "id": "ddb9754a-90a3-4a1d-aa83-1b6238ac278f",
    "title": "次韵袁起巖许浦按教水军二绝句  其二",
    "paragraphs": "戈船战櫂疾如飞，莫遣潮沙淀海湄。草奏直须穷利病，奉身从此系安危。",
    "author": "范成大"
  },
  {
    "id": "048e5e43-5646-4a27-a484-2bca13298fbb",
    "title": "次韵起巖喜雪",
    "paragraphs": "吹成一雪便吹残，风伯无端岂坐悭。夜报飞花平瓦垅，晓惊疎雨落簷间。休教冻解鱼龙水，更待诚通虎豹关。准拟姑苏台上看，春前三度老青山。",
    "author": "范成大"
  },
  {
    "id": "829ae668-05b1-4c80-976b-2858026b9366",
    "title": "枕上闻雪复作方以为喜起巖再示新诗复次韵",
    "paragraphs": "三白何忧稼穑艰，天于玉粒未吾悭。不知夜色明空外，但觉朝寒到梦间。谁子骑馿吟灞上，何人跋马客蓝关。争如睡熟蒲团上，静听饥鸦啄屋山。",
    "author": "范成大"
  },
  {
    "id": "b18ed20f-989e-4451-b498-7925651d8bef",
    "title": "起巖又送立春日再得雪诗亦次韵",
    "paragraphs": "十分佳景媚冬残，好事天心不复悭。已遣梅花斜竹外，更飘瑞叶向人间。渔蓑晚色都堪画，羌笛春光亦度关。想得东风来处路，白银宫阙锁三山。",
    "author": "范成大"
  },
  {
    "id": "b5d33351-4e26-45eb-a48f-f7d6605f02fb",
    "title": "同年杨廷秀秘监接伴北道道中走寄见怀之什次韵答之",
    "paragraphs": "昨遣长须迓诗老，人言已过阊门了。梅边肠断傍寒溪，诗老官忙应未知。何时真访山中许，已办竹深留客处。只恐归程官更忙，天驺催上沙堤去。",
    "author": "范成大"
  },
  {
    "id": "1e2d9191-fad7-428c-90ba-8dc22fd33443",
    "title": "晓枕闻雨",
    "paragraphs": "暗淡更残景，低迷病酒怀。剔灯寒作伴，添被厚如埋。胆冷都无梦，心空却似斋。地炉煎粥沸，听作雨鸣阶。",
    "author": "范成大"
  },
  {
    "id": "b9251148-4711-42dc-97cb-9930652c0172",
    "title": "雪意方浓复作雨",
    "paragraphs": "拟看飞花阵，翻成建水声。雨吾宁不识，雪汝几时成。三白从今卜，千仓待此盈。黄云如有意，青女莫无情。",
    "author": "范成大"
  },
  {
    "id": "a5269c83-0e7c-4f48-b577-1fed60e73bbd",
    "title": "春朝早起",
    "paragraphs": "莫笑眠常早，还怜起不迟。秾香温夜气，小雨湿春姿。瘦比中年甚，寒惟病骨知。羨渠儿女健，绕屋探南枝。",
    "author": "范成大"
  },
  {
    "id": "fd8b3ed3-ab4a-4bd2-9151-8c1510d8a37e",
    "title": "咏怀自嘲",
    "paragraphs": "簷溜春犹冻，门扉晚未开。退閒惊客至，衰懒怕书来。日日教浇竹，朝朝遣探梅。园丁应窃笑，犹自说心灰。",
    "author": "范成大"
  },
  {
    "id": "24fadca1-1f52-4fcd-829c-563619b99e7f",
    "title": "早衰",
    "paragraphs": "早衰头脑已冬烘，信拙心情似苦空。僚旧姓名多健忘，家人长短总佯聋。一窗煖日棋声里，四壁寒灯药气中。晚景只消如此过，不堪拈出教儿童。",
    "author": "范成大"
  },
  {
    "id": "3c6b797a-f464-4495-aef4-e31ef11be635",
    "title": "习閒",
    "paragraphs": "习閒成懒懒成癡，六用都藏缩似龟。雪已许多犹不饮，梅今如此尚无诗。閒看猫暖眠毡褥，静听猧寒叫竹篱。寂寞无人同此意，时时惟有睡魔知。",
    "author": "范成大"
  },
  {
    "id": "04dd600f-8cf6-44e5-962f-dd96050659dc",
    "title": "一龛",
    "paragraphs": "一龛窄似鸟窠禅，世界悠悠任大千。与老有情冬后煖，去仙无几日高眠。斫开竹后初三迳，忘却诗来又一年。破戒忽题无味句，劣能成字不成篇。",
    "author": "范成大"
  },
  {
    "id": "5e445f86-0fd8-4c81-9bb5-582d6b2bf503",
    "title": "阴寒终日兀坐",
    "paragraphs": "东风微解缀簷冰，仍喜朝来井水清。腊浅得春全未煖，雪悭和雨最难晴。小窗日煖犹棋局，穷巷更深尚屐声。莫把摧颓嫌暮景，且将閒散替劳生。",
    "author": "范成大"
  },
  {
    "id": "ca76fb3a-3d75-476c-8a05-f5066a255995",
    "title": "亲戚小集",
    "paragraphs": "避湿违寒不出门，一冬未省正冠巾。月从雪后皆奇夜，天向梅边有别春。秉烛登临空语旧，拥炉情味莫怀新。荣华势利输人惯，赢得尊前现在身。",
    "author": "范成大"
  },
  {
    "id": "da6ddff9-f465-4f99-92c7-0fa8e4c8764d",
    "title": "立春枕上",
    "paragraphs": "择蔬翻餠閙残更，儿女喧喧短梦惊。想得春风连夜到，东禅粥鼓忽分明。",
    "author": "范成大"
  },
  {
    "id": "00b998e6-a222-4755-bfbd-affd30d2348b",
    "title": "睡觉",
    "paragraphs": "寻思断梦半瞢腾，渐见天窗纸瓦明。宿鸟噪羣穿竹去，县前犹自打残更。",
    "author": "范成大"
  },
  {
    "id": "74bcedbd-1317-4874-aca2-0d244559b2b2",
    "title": "腊月村田乐府十首 冬舂行",
    "paragraphs": "腊中储蓄百事利，第一先舂年计米。群呼步碓满门庭，运杵成风雷动地。筛匀箕健无粞糠，百斛只费三日忙。齐头圆洁箭子长，隔箩耀日雪生光。土仓瓦龛分盖藏，不蠹不腐常新香。去年薄收饭不足，今年顿顿炊白玉。春耕有种夏有粮，接到明年秋刈熟。邻叟来观还歎嗟，贫人一饱不可赊。官租私债纷如麻，有米冬舂能几家。",
    "author": "范成大"
  },
  {
    "id": "62ee14a7-61ae-47b2-ba9c-36cf7a66b516",
    "title": "腊月村田乐府十首 灯市行",
    "paragraphs": "吴台今古繁华地，偏爱元宵灯影戏。春前腊后天好晴，已向街头作灯市。叠玉千丝似鬼工，剪罗万眼人力穷。两品争新最先出，不待三五迎东风。儿郎种麦荷锄倦，偷閒也向城中看。酒垆博簺杂歌呼，夜夜长如正月半。灾伤不及什之三，岁寒民气如春酣。侬家亦幸荒田少，始觉城中灯市好。",
    "author": "范成大"
  },
  {
    "id": "6be4d859-cd0a-444a-ae7a-66fcd4f49cb8",
    "title": "腊月村田乐府十首 祭灶词",
    "paragraphs": "古传腊月二十四，灶君朝天欲言事。云车风马小留连，家有杯盘丰典祀。猪头烂热双鱼鲜，豆沙甘松粉饵团。男儿酌献女儿避，酹酒烧钱灶君喜。婢子鬭争君莫闻，猫犬触秽君莫嗔。送君醉饱登天门，杓长杓短勿复云，乞取利市归来分。",
    "author": "范成大"
  },
  {
    "id": "7b48b659-c50b-4350-a5af-90aec7b19e04",
    "title": "腊月村田乐府十首 口数粥行",
    "paragraphs": "家家腊月二十五，淅米如珠和豆煮。大杓轑铛分口数，疫鬼闻香走无处。锼薑屑桂浇蔗糖，滑甘无比胜黄粱。全家团栾罢晚饭，在远行人亦留分。褓中孩子强教尝，馀波徧沾获与臧。新元叶气调玉烛，天行已过来万福。物无疵疠年谷熟，长向腊残分豆粥。",
    "author": "范成大"
  },
  {
    "id": "2c55ce91-ace6-4db9-887e-44dc6763f67b",
    "title": "腊月村田乐府十首 爆竹行",
    "paragraphs": "岁朝爆竹传自昔，吴侬政用前五日。食残豆粥埽罢尘，截筒五尺煨以薪。节间汗流火力透，健仆取将仍疾走。儿童却立避其锋，当阶击地雷霆吼。一声两声百鬼惊，三声四声鬼巢倾。十声百声神道宁，八方上下皆和平。却拾焦头叠牀底，犹有馀威可驱疠。屏除药裹添酒杯，昼日嬉游夜浓睡。",
    "author": "范成大"
  },
  {
    "id": "4f584593-c6ab-42ad-9e52-9b59e4b9e9b3",
    "title": "腊月村田乐府十首 烧火盆行",
    "paragraphs": "春前五日初更后，排门然火如晴昼。大家薪干胜豆䕸，小家带叶烧生柴。青烟满城天半白，栖鸟惊啼飞格磔。儿孙围坐犬鸡忙，邻曲欢笑遥相望。黄宫气应才两月，岁阴犹骄风栗烈。将迎阳艳作好春，政要火盆生煖热。",
    "author": "范成大"
  },
  {
    "id": "f8e64f08-5c84-4c91-bed3-61530af67c31",
    "title": "腊月村田乐府十首 照田蚕行",
    "paragraphs": "乡村腊月二十五，长竿然炬照南亩。近似云开森列星，远如风起飘流萤。今春雨雹茧丝少，秋日雷鸣稻堆小。侬家今夜火最明，的知新岁田蚕好。夜阑风焰西复东，此占最吉馀难同。不惟桑贱谷芃芃，仍更苎麻无节菜无虫。",
    "author": "范成大"
  },
  {
    "id": "50699ed6-aaf4-46ab-96da-f3e73ba20fae",
    "title": "腊月村田乐府十首 分岁词",
    "paragraphs": "质明奉祠今古同，吴侬用昏盖土风。礼成废彻夜未艾，饮福之馀即分岁。地炉火软苍术香，饤盘果饵如蜂房。就中脆饧专节物，四座齿颊锵冰霜。小儿但喜新年至，头角长成添意气。老翁把杯心茫然，增年翻是减吾年。荆钗劝酒仍祝愿，但愿尊前且强健。君看今岁旧交亲，大有人无此杯分。老翁饮罢笑撚须，明朝重来醉屠苏。",
    "author": "范成大"
  },
  {
    "id": "5d7fd5e5-ac42-4831-832a-582ce7e93272",
    "title": "腊月村田乐府十首 卖癡呆词",
    "paragraphs": "除夕更阑人不睡，厌禳钝滞迎新岁。小儿呼叫走长街，云有癡呆召人买。二物于人谁独无，就中吴侬仍有馀。巷南巷北卖不得，相逢大笑相捓揄。栎翁块坐重帘下，独要买添令问价。儿云翁买不须钱，奉赊癡呆千百年。",
    "author": "范成大"
  },
  {
    "id": "64c05114-4423-42e6-a4bd-91757259ee22",
    "title": "腊月村田乐府十首 打灰堆词",
    "paragraphs": "除夜将阑晓星烂，粪扫堆头打如愿。杖敲灰起飞扑篱，不嫌灰涴新节衣。老媪当前再三祝，只要我家长富足。轻舟作商重船归，大牸引犊鸡哺儿。野茧可缫麦两岐，短衲换著长衫衣。当年婢子挽不住，有耳犹能闻我语。但如我愿不汝呼，一任汝归彭蠡湖。",
    "author": "范成大"
  },
  {
    "id": "cdd135a6-6dd3-4d83-a9aa-bb459b754c86",
    "title": "自嘲二绝  其一",
    "paragraphs": "终日哓哓漫说空，触来依旧与争锋。登时觉悟忙收拾，已是阇黎饭后钟。",
    "author": "范成大"
  },
  {
    "id": "83a529cc-c12c-4ab0-9881-1b2f85ea638b",
    "title": "自嘲二绝  其二",
    "paragraphs": "恶声恶色横相干，觌面须臾万箭攒。有客癡聋都不动，方知我被见闻漫。",
    "author": "范成大"
  },
  {
    "id": "498bb954-f220-4add-a5a6-d1185f2f6fc1",
    "title": "海棠欲开雨作",
    "paragraphs": "春睡花枝醉梦回，安排银烛照粧台。苍茫不解东风意，政用此时吹雨来。",
    "author": "范成大"
  },
  {
    "id": "e3285f60-f787-46f8-8930-7c264de01c39",
    "title": "雨再作政妨海棠",
    "paragraphs": "漂红湿紫满莓苔，泼墨浓云尚送雷。风雨岂无他日再，何须随却海棠来。",
    "author": "范成大"
  },
  {
    "id": "be0c90f9-231e-415b-a7a7-85746ca690bd",
    "title": "蛮触",
    "paragraphs": "蛮触纷拏室未虚，心知惩忿欠工夫。腹须空洞方容物，事过清凉已丧吾。万仞我山高不极，一团心火蔓难图。从今立示寒灰观，笑看苍黄走郑巫。",
    "author": "范成大"
  },
  {
    "id": "7ce6a8fc-8cce-4c76-9410-5ebecfc4d3a1",
    "title": "偶然",
    "paragraphs": "偶然寸木压岑楼，且放渠侬出一头。鲸漫横江无奈螘，鹏虽运海不如鸠。躬当自厚人何责，世已相违我莫求。石火光中争底事，宽颜收拾付东流。",
    "author": "范成大"
  },
  {
    "id": "7f0b55de-3933-40cb-99f2-a98ba85f0dc6",
    "title": "晓泊横塘",
    "paragraphs": "短梦难成却易惊，披衣起潄玉池清。遥知中夜南风转，汹汹前村草市声。",
    "author": "范成大"
  },
  {
    "id": "2f251292-ea8c-4481-92ca-dbd9bf27b244",
    "title": "次韵袁起巖瑞麦此麦两岐山黄熟其间又出一青枝亦已秀实传记所未载也",
    "paragraphs": "民和神福固其宜，况有仁先四者施。吴稻即看收再熟，周牟先已秀双岐。蕙风半老黄金穗，梅雨重春绿玉枝。乐不可支聊发咏，田间日日是芳时。",
    "author": "范成大"
  },
  {
    "id": "e35d9003-3e00-40a1-931e-daf63ac77c3d",
    "title": "次韵袁起巖甘雨即日应祈",
    "paragraphs": "天遣贤侯惠此州，随车一雨缓千忧。药寮坐看云穿屋，莲棹归将叶盖头。三伏凉来那易得，百年饱外更何求。合词但祝为霖手，早侍薰絃十二旒。",
    "author": "范成大"
  },
  {
    "id": "574bbc52-aa50-4676-8ac6-dd3a34939252",
    "title": "刘德修少卿避暑惠山因便寄赠",
    "paragraphs": "鸣凤朝阳尺五天，匆匆忽过白鸥边。遥怜海内无双士，独酌人间第二泉。决去君今身似叶，赠行谁有笔如椽。老夫但祝重相见，未拟消魂赋黯然。",
    "author": "范成大"
  },
  {
    "id": "a57a0f66-0dd9-48fc-9700-1ce63f18aff2",
    "title": "幽栖",
    "paragraphs": "幽栖先自懒衣裳，秋暑薰肌汗似浆。对客绪言多勉强，谋家生事总荒唐。蚤眠不待星当户，晚饭常占日半墙。莫道閒中无外慕，朝朝屈指望新凉。",
    "author": "范成大"
  },
  {
    "id": "e1821564-fe50-4fff-86c3-69ee317bf2d8",
    "title": "园林",
    "paragraphs": "园林随分有清凉，走徧人间梦几场。铁砚磨成双鬓雪，桑弧射得一绳麻。光阴画纸为棋局，事业看题检药囊。受用切身如此尔，莫于身外更干忙。",
    "author": "范成大"
  },
  {
    "id": "903832a6-b500-4583-9560-afaa2471a7ef",
    "title": "七月十八日浓雾作雨不成",
    "paragraphs": "晓雾障朝晖，日脚战未透。傥然成一雨，亦足洗尘瞀。江南富秋暑，老穉呻永昼。田间翻畏凉，能粃嘉谷秀。昨朝东有虹，光彩照高柳。占云天掠剩，政恐耗升斗。阳光趣坚实，乘除或相捄。臞儒虽病暍，且复忍污垢。",
    "author": "范成大"
  },
  {
    "id": "74b2a9ec-2c57-468b-924a-c76c031abec0",
    "title": "戏赠勤长老",
    "paragraphs": "从君挥麈演金乘，我已无心缠葛藤。第一圆通三鼓梦，大千世界一窗灯。罢参柏子庭前意，权作梅花树下僧。饭饱閒行复閒坐，人间有味是无能。",
    "author": "范成大"
  },
  {
    "id": "e26d967d-ddca-4940-bbda-e0775811248f",
    "title": "次韵袁起巖送示郡沼双莲图",
    "paragraphs": "珠渊玉水折方员，湧出双莲照酒边。压倒小湖三级草，增光后沼两重莲。苕华名字元相羣，桃叶根株本自连。好把吴歈翻楚些，杨荷新曲胜当年。",
    "author": "范成大"
  },
  {
    "id": "e504daeb-efa8-4250-86f8-9ebee7064cd4",
    "title": "次王正之提刑韵谢袁起巖知府送末利二槛  其一",
    "paragraphs": "千里移根自海隅，风颿破浪走天吴。散花忽到毘耶室，似欲横机试病夫。",
    "author": "范成大"
  },
  {
    "id": "484693c8-11f4-4543-91f5-f699111d4a20",
    "title": "次王正之提刑韵谢袁起巖知府送末利二槛  其二",
    "paragraphs": "燕寝香中暑气清，更烦云鬓插琼英。明妆暗麝俱倾国，莫与矾仙品弟兄。",
    "author": "范成大"
  },
  {
    "id": "ad840b29-23fa-45eb-8a11-7f57f2ff8fe8",
    "title": "再赋末利二绝  其一",
    "paragraphs": "薰蒸沉水意微茫，全树飞来烂熳香。休向寒鸦看日景，袛今飞燕侍昭阳。",
    "author": "范成大"
  },
  {
    "id": "eb386fc7-2af6-4f82-812c-5d9e032417b5",
    "title": "再赋末利二绝  其二",
    "paragraphs": "忆曾把酒泛湘漓，末利毬边擘荔枝。一笑相逢双玉树，花香如梦鬓如丝。",
    "author": "范成大"
  },
  {
    "id": "3ac523cc-7553-43a5-b145-08720bacf88f",
    "title": "再赋郡沼双莲三绝  其一",
    "paragraphs": "馆娃魂散碧云沉，化作双葩寄恨深。千载不偿连理愿，一枝空有合欢心。",
    "author": "范成大"
  },
  {
    "id": "5d25df6d-499e-4d3e-98c3-77353160c9ae",
    "title": "再赋郡沼双莲三绝  其二",
    "paragraphs": "池光阑槛倚斜晖，把酒看花醉不归。但许鸳鸯相对浴，休惊翡翠一双飞。",
    "author": "范成大"
  },
  {
    "id": "066d40ce-fa6b-4b9a-9bd4-814445bc1462",
    "title": "再赋郡沼双莲三绝  其三",
    "paragraphs": "两岐秀罢已蒿莱，春意还从菡萏回。不是使君和气胜，此花应向别人开。",
    "author": "范成大"
  },
  {
    "id": "b181eb9b-c59d-429c-aa86-08734f4b1038",
    "title": "范村午坐",
    "paragraphs": "好风入修篁，槁叶舞而堕。断续一蛩吟，高下双蝶过。冻樾午阴圆，静极成癡坐。老便几杖供，慵废诵弦课。蒲团软易煖，困来百骸惰。四傍无人声，谁惊短梦破。",
    "author": "范成大"
  },
  {
    "id": "67bd98bc-d32d-4940-9a7e-692b79404e64",
    "title": "读白傅洛中老病后诗戏书",
    "paragraphs": "乐天号达道，晚境犹作恶。陶写頼歌酒，意象颇沉著。谓言老将至，不饮何时乐。未能忘煖热，要是怕冷落。我老乃多戒，颇似僧律缚。閒心灰不然，壮气鼓难作。岂惟背声尘，亦自屏杯酌。日课数行书，生经一囊药。若使白公见，应讥太萧索。当否竟如何，我友试商略。",
    "author": "范成大"
  },
  {
    "id": "0f4f2985-9713-4622-aa18-5061782683f9",
    "title": "秋夕不能佳眠",
    "paragraphs": "昼坐既催颓，夜卧亦展转。检校百骸间，无一得安稳。四大元假合，解散会归尽。何烦造化儿，前期苦相窘。咄咄方书空，忽发一笑冁。都缘有我相，浪把此身认。于中有安否，随即生喜愠。蝉声耳根响，蝇趐目中晕。无明徧大千，祇自植愁本。化儿安在哉，作诗谢不敏。",
    "author": "范成大"
  },
  {
    "id": "02613134-1510-416d-923c-d361313f95d2",
    "title": "王正之提刑见和末利小诗甚工今日末利渐过木犀正开复用韵奉呈二绝  其一",
    "paragraphs": "南花宜夏不禁凉，犹绕珍丛觅旧香。留得典刑传菊圃，别篘新酒待重阳。",
    "author": "范成大"
  },
  {
    "id": "b3cd21f3-b3da-4202-a088-de9ce6705992",
    "title": "王正之提刑见和末利小诗甚工今日末利渐过木犀正开复用韵奉呈二绝  其二",
    "paragraphs": "末利吟馀又木犀，碧瑶叶底露金支。从今日日须搜句，莫遣砚池生网丝。",
    "author": "范成大"
  },
  {
    "id": "b52f9984-bc84-4ad8-8535-009333d07abd",
    "title": "复用韵记昨日坐中剧谈及赵家琵琶之妙呈王正之提刑二绝  其一",
    "paragraphs": "病来六结总龟藏，不用浓薰戒定香。花下酒边非我事，但馀消瘦是东阳。",
    "author": "范成大"
  },
  {
    "id": "1e7354b0-5bd3-495f-b7aa-4bf4057dd8d0",
    "title": "复用韵记昨日坐中剧谈及赵家琵琶之妙呈王正之提刑二绝  其二",
    "paragraphs": "曹穆新声和者稀，如今妙手属天支。转关濩索都传得，想见飞凰舞绿丝。",
    "author": "范成大"
  },
  {
    "id": "1dfc9278-e99c-4058-abae-c63bffc1d23d",
    "title": "再题白傅诗",
    "paragraphs": "香山岁晚惜芳辰，索酒寻花一笑欣。列子御风犹有待，邹生吹律强生春。若将外物关舒惨，直恐中涂混主宾。此老故应深解此，逢场聊戏眼前人。",
    "author": "范成大"
  },
  {
    "id": "150ea563-efd1-4555-ae01-96768e01e50f",
    "title": "石湖中秋二十韵十二年前尝与工部兄及宾客为此游今有隔世者感今怀旧而作",
    "paragraphs": "野外行吾意，城中寄却愁。半秋三夜月，千古五湖舟。湧地金芒发，行天玉镜流。珠星沉不现，银汉黯如收。高浪连三境，长风近十洲。水天双对镜，身世一浮沤。迥白包元气，空明慰病眸。只怜心浩荡，不管鬓飕飗。放棹真狂矣，关门有此不。四并非易事，一笑亦难谋。急管参渔笛，清歌间棹讴。逢迎成邂逅，啸咏劝绸缪。女撷苹花献，妻倾竹叶酬。今宵如不饮，何处可忘忧。忆昔谁同赏，于今岁恰周。陟冈睽鲁卫，伐木怆应刘。独歎灵光在，能追汗漫游。大都缘未尽，岂是病都瘳。纵意褰篷席，轻生倚柁楼。节宣诚小爽，犹胜赋悲秋。",
    "author": "范成大"
  },
  {
    "id": "f2009348-294e-4576-a857-2ed9af367e96",
    "title": "中秋后两日自上沙回闻千巖观下巖桂盛开复檥石湖留赏一日赋两绝  其一",
    "paragraphs": "金粟枝头一夜开，故应全得小诗催。篮舆缓缓随儿女，引入天香洞里来。",
    "author": "范成大"
  },
  {
    "id": "8fc99785-bd44-43cd-a2fa-2983166e48cb",
    "title": "中秋后两日自上沙回闻千巖观下巖桂盛开复檥石湖留赏一日赋两绝  其二",
    "paragraphs": "千巖观下碧瑶林，岁晚青青共此心。隠士归兮花未老，每年来把一杯深。",
    "author": "范成大"
  },
  {
    "id": "64a2c14c-71ac-4334-8d88-dfb9305fc81d",
    "title": "有会而作",
    "paragraphs": "拙是天资懒是真，本来何用戒香薰。强阳气尽冥恩怨，杜德机深泯见闻。念动即时漂鬼国，心空随处走魔军。室中已自空诸有，休负天机与地文。",
    "author": "范成大"
  },
  {
    "id": "9eaf0934-f72e-4286-8a7d-c86cfc336e69",
    "title": "戏题无常钟二绝  其一",
    "paragraphs": "著衫脱袴两浮休，切莫随渠认路头。三尺蒲牢关底事，寻声接响大悠悠。",
    "author": "范成大"
  },
  {
    "id": "75f17f6c-2755-4d7a-bfb7-cda09f3bea76",
    "title": "戏题无常钟二绝  其二",
    "paragraphs": "合成四大散成空，草木经春便有冬。生灭去来相对代，为君题作有常钟。",
    "author": "范成大"
  },
  {
    "id": "c25ef175-d87a-4f3f-8295-ade3a93f1852",
    "title": "自箴  其一",
    "paragraphs": "有对易成畛域，无情那有从违。癡人妄认逆境，平地自生铁围。",
    "author": "范成大"
  },
  {
    "id": "ccd0f9aa-c909-40a4-acd4-6c0c3c759235",
    "title": "自箴  其二",
    "paragraphs": "白傅病犹牵爱，晁公老未断嗔。莫问是情是性，但参无我无人。",
    "author": "范成大"
  },
  {
    "id": "325a0f85-fee2-4447-a72a-d76b6502d313",
    "title": "自箴  其三",
    "paragraphs": "俗物汩陈大好，家奴倒迕何诛。泡幻初无典要，光阴况已桑榆。",
    "author": "范成大"
  },
  {
    "id": "e9753b78-eb15-4fa1-a19e-cb726ed1b285",
    "title": "题毕少董繙经图",
    "paragraphs": "绛帐胡沙暗，青编古意深。谁知洛下咏，中有越人吟。",
    "author": "范成大"
  },
  {
    "id": "730969d6-4c81-4664-9928-dd5dae3090a2",
    "title": "次韵袁起巖喜雨",
    "paragraphs": "使君精祷动仙灵，月御俄从毕噣经。昨夜云头随皂盖，今朝雨脚挂青冥。池光拍岸浮州宅，湖面粘天涨洞庭。賸采吴歈歌岁事，传归击壤调中听。",
    "author": "范成大"
  },
  {
    "id": "6c1adff6-6744-45e8-8a9f-4334865b7b9a",
    "title": "再次喜雨诗韵以表随车之应",
    "paragraphs": "仙篆驱龙效水灵，佛螺吹梵演云经。何烦础汗生蒸润，便借炉薰作晦冥。一念故应周法界，万神元不隔明庭。昌时圭璧形声应，不似周时莫我听。",
    "author": "范成大"
  },
  {
    "id": "b59c634b-f375-461b-b81e-6602a14ba05c",
    "title": "三次喜雨诗韵少伸嘉颂",
    "paragraphs": "向非贤牧政通灵，几负松陵耒耜经。天籁侵晨占少女，雨师连夜檄玄冥。作霖岂必求商野，召见谁能右汉庭。闻有追锋传好语，从今侧耳为君听。",
    "author": "范成大"
  },
  {
    "id": "01bb7248-2797-45f7-b526-8db59ee8a8fa",
    "title": "府公录示和提干喜雨之作辄次元韵",
    "paragraphs": "雨挟潮痕涨具区，流渠决决绕幽居。荷锄日课都忘倦，抱甕天机本不疎。且喜水平昌谷稻，莫教雷假介休车。老翁饱外还多事，更把林间种树书。",
    "author": "范成大"
  },
  {
    "id": "5015d5a5-7fed-4cc0-b254-c6911f029e13",
    "title": "雨后田舍书事再用前韵",
    "paragraphs": "村村畦圃艺新区，处处田庐葺旧居。熟透晚梅红的皪，展开新箨翠扶疎。向来矜寡犹遗秉，此去污邪又满车。谁解续经如鲁史，为将连岁有年书。",
    "author": "范成大"
  },
  {
    "id": "e6591395-36a8-4940-835c-af80a390aca4",
    "title": "放下菴即事三绝  其一",
    "paragraphs": "无风香篆吐长丝，书架凝尘不下帷。鸟雀声和晴日暖，午窗扪蝨坐多时。",
    "author": "范成大"
  },
  {
    "id": "d8784af5-7af7-4295-ac05-810288d60881",
    "title": "放下菴即事三绝  其二",
    "paragraphs": "病后天魔不战降，梦中千顷白鸥江。心空境寂声尘尽，却爱秋蝇扑纸窗。",
    "author": "范成大"
  },
  {
    "id": "c012d4e2-ddb5-45df-8f3a-f2fdcad07641",
    "title": "放下菴即事三绝  其三",
    "paragraphs": "闭门幽僻断经过，静极兼无雀可罗。林下故人知几箇，就中老子得閒多。",
    "author": "范成大"
  },
  {
    "id": "2ab3284a-a48a-46ad-9f24-e1228eab3647",
    "title": "寄题西湖并送浄慈显老三绝  其一",
    "paragraphs": "南北高峰旧往还，芒鞋踏徧两山间。近来却被官身累，三过西湖不见山。",
    "author": "范成大"
  },
  {
    "id": "8bf7f0bf-e023-477a-9c8c-0825e74b6d44",
    "title": "寄题西湖并送浄慈显老三绝  其二",
    "paragraphs": "膏肓泉石痼烟霞，半世游山不著家。老入蒲团三昧定，坐看穿膝长芦芽。",
    "author": "范成大"
  },
  {
    "id": "c46d9ae6-b4e9-4ea8-94f6-4f3d0037a48d",
    "title": "寄题西湖并送浄慈显老三绝  其三",
    "paragraphs": "中秋月了又黄花，卯后新醅午后茶。别没工夫谭不二，文殊休更问毘耶。",
    "author": "范成大"
  },
  {
    "id": "de802dae-3cdd-46b8-ae28-3a020bc13499",
    "title": "题药簏",
    "paragraphs": "合成四大本非真，便有千般病染身。地火水风都散后，不知染病是何人。",
    "author": "范成大"
  },
  {
    "id": "ac324aae-9a7e-4d25-a665-bfb6659008e3",
    "title": "浄慈显老为众行化且示近所写真戏题五绝就作画赞  其一",
    "paragraphs": "孤云野鹤本无求，刚被差充粥饭头。担负一𥰭牙齿债，钟鸣鼓响几时休。",
    "author": "范成大"
  },
  {
    "id": "11a65e9d-3aed-480b-89d0-443f66adb92e",
    "title": "浄慈显老为众行化且示近所写真戏题五绝就作画赞  其二",
    "paragraphs": "冒雪敲冰乞米回，斋堂如海钵单开。众中若有知恩者，一粒何曾咬破来。",
    "author": "范成大"
  },
  {
    "id": "0b5d5e95-8c60-4149-a439-7de6195d2f69",
    "title": "浄慈显老为众行化且示近所写真戏题五绝就作画赞  其三",
    "paragraphs": "千里驱驰出为人，颜容消瘦老于真。食轮转后无馀事，莫学诸方转法轮。",
    "author": "范成大"
  },
  {
    "id": "55e94c09-3ed3-4ec1-8edc-be1791f2569b",
    "title": "浄慈显老为众行化且示近所写真戏题五绝就作画赞  其四",
    "paragraphs": "何时平地起浮图，化得冬粮但付厨。推倒禅牀并拄杖，饥来喫饭看西湖。",
    "author": "范成大"
  },
  {
    "id": "33c69b5b-bda7-442e-b360-af0fd9df3516",
    "title": "浄慈显老为众行化且示近所写真戏题五绝就作画赞  其五",
    "paragraphs": "殿中泥佛已丹青，堂上禅师也画成。笑我形骸枯木样，无禅无佛太粗生。",
    "author": "范成大"
  },
  {
    "id": "49c8e16b-a3a1-44d4-bce6-4481a6f4bb2f",
    "title": "老态",
    "paragraphs": "浮生自有老规模，寒燠随宜不用拘。未尽九秋先挟纩，犹赊十月已开炉。一心定后冥欣厌，四大安时适惨舒。若使强追年少乐，直成赤手缚于菟。",
    "author": "范成大"
  },
  {
    "id": "d794821a-1526-4594-adff-9d12d47aa0a8",
    "title": "忆昔",
    "paragraphs": "铅刀曾齿莫邪铦，游倦归欤雪满髯。柳带受风元不结，荷盘承露竟无黏。逢场皷笛如灰冷，送老虀盐似蜜甜。留得本来真面目，行藏何假问龟占。",
    "author": "范成大"
  },
  {
    "id": "dc7482a7-90c4-4452-9228-dcc2e3a81c47",
    "title": "梅林先生夫人徐氏挽词二首  其一",
    "paragraphs": "择对鸣珂里，宜家驷马门。肃雍成孝敬，燕喜助平反。阅世弥三寿，还乡忽九原。松风摇草露，愁绝后堂萱。",
    "author": "范成大"
  },
  {
    "id": "1739ea54-c385-4a54-9a86-bf8ec9404c43",
    "title": "梅林先生夫人徐氏挽词二首  其二",
    "paragraphs": "昔簉鲤庭后，尝瞻林下风。一从随地远，五度阅星终。教载恩勤在，惊呼梦幻空。送车知几两，独欠旧孤童。",
    "author": "范成大"
  },
  {
    "id": "3064d8e9-e9e4-4b87-945d-092b9e8e1cd8",
    "title": "胡长文给事挽词三首  其一",
    "paragraphs": "结绶参高妙，垂绅侍邃清。紫荷青琐闼，玉帐锦官城。行矣超龟列，终然鬰骥程。寂寥经济事，遗恨入铭旌。",
    "author": "范成大"
  },
  {
    "id": "fc84e277-ab4d-4d67-9b27-0ccc137c7336",
    "title": "胡长文给事挽词三首  其二",
    "paragraphs": "许国心如日，还家鬓未星。四并供燕喜，万事付撄宁。东牖樽犹湛，南园醉不醒。凄凉招隠路，苔蚀履綦青。",
    "author": "范成大"
  },
  {
    "id": "ce157960-55b5-4a5e-8a0e-5242d577f392",
    "title": "胡长文给事挽词三首  其三",
    "paragraphs": "姻馆交情厚，官联事契长。鸣珂朝并辔，秉独夜传觞。何意塘蒲晚，翻哦薤露章。羸躯如可强，恸哭踞湖冈。",
    "author": "范成大"
  },
  {
    "id": "d298bdba-a7ae-4af6-b1ec-5f074d05bb2b",
    "title": "次韵王正之提刑大卿病中见寄之韵正之得请归四明并以饯行",
    "paragraphs": "名卿绪前辈，风格如玉山。累累培塿中，见此高孱颜。揽辔忽思归，无人解縻贤。飘飖驾柴车，浮云视朱丹。向来小病恼，体力今已安。胡为犯风雪，江湖行路难。呼酒煖征衫，宁计斗十千。倡酬悔不数，长怀悲短缘。离合固常事，匆忙增惘然。浩荡海山春，登临想臞仙。笑我守荒径，老茧深裹缠。拟题忆鄞句，思咽冰下泉。迟公寄新作，使我头风痊。",
    "author": "范成大"
  },
  {
    "id": "d3369f77-52d1-48c1-bf13-86e66714ecb2",
    "title": "戏题赵从善两画轴三首  其一",
    "paragraphs": "一枝香杏一枝梅，各占东风挂玉钗。居士石肠都似梦，王孙心眼怎安排。",
    "author": "范成大"
  },
  {
    "id": "46d3bd17-d3be-41d5-91a9-c3d2f1b17ee0",
    "title": "戏题赵从善两画轴三首  其二",
    "paragraphs": "无笑无言两断魂，一杯谁为煖霜寒。情知别有真真在，试与千呼万唤看。",
    "author": "范成大"
  },
  {
    "id": "4e7160d3-88e1-4839-9c33-40204118300b",
    "title": "戏题赵从善两画轴三首  其三",
    "paragraphs": "搔头珠重步微摇，约臂金寒束未牢。要见低鬟揎玉腕，更须斜抱紫檀槽。",
    "author": "范成大"
  },
  {
    "id": "a83d25fa-9048-4e75-a2cc-b3ca050e9a0f",
    "title": "枕上六言二首  其一",
    "paragraphs": "寒更寂历向晓，短梦参差屡惊。鸡鸣似唤我醒，犬吠知有人行。",
    "author": "范成大"
  },
  {
    "id": "41145717-f5e2-4265-ae98-a69a063b1baa",
    "title": "枕上六言二首  其二",
    "paragraphs": "独眠被出圭角，晏起帐承隙光。一老绸缪牖户，几人颠倒衣裳。",
    "author": "范成大"
  },
  {
    "id": "168515fa-53fe-48ef-b649-ed2f2ca3ef35",
    "title": "喜收知旧书复畏答书二绝  其一",
    "paragraphs": "故人寥落似晨星，珍重书来问死生。笔意不如当日健，鬓边应也雪千茎。",
    "author": "范成大"
  },
  {
    "id": "b9dd8d22-7974-44a0-ac99-75f9b71278bc",
    "title": "喜收知旧书复畏答书二绝  其二",
    "paragraphs": "强裁尺素答相思，两目眵昏腕力疲。牵率老夫令至此，门前犹说报书迟。",
    "author": "范成大"
  },
  {
    "id": "31f395c5-3b1e-4182-9e2e-c7d4cb4f8bc8",
    "title": "简毕叔滋觅牡丹",
    "paragraphs": "冷落韶光谷雨寒，一年孤负倚阑干。欲知春色偏浓处，须向香风迳里看。",
    "author": "范成大"
  },
  {
    "id": "1466222c-6c20-40a8-9a89-913b14993ad2",
    "title": "再赋简养正",
    "paragraphs": "南北梅枝噤雪寒，玉梨皴雨泪阑干。一年春色摧残尽，更觅姚黄魏紫看。",
    "author": "范成大"
  },
  {
    "id": "ea58598c-d06e-4312-98c6-821cb0fec4f2",
    "title": "春日览镜有感",
    "paragraphs": "习气不解老，壮心故嵯峨。忽与乡曲齿，方惊年许多。有眼不自见，尚谓朱颜酡。今朝镜中逢，惟悴如枯荷。形骸既迁变，岁华复蹉跎。悟此吁已晚，既悟当若何。乌兔两恶剧，不满一笑呵。但淬割愁剑，何须挥日戈。儿童竞佳节，呼唤儛且歌。我亦兴不浅，健起相婆娑。",
    "author": "范成大"
  },
  {
    "id": "8ddaf93c-9486-4345-92fe-2dc5c8170ade",
    "title": "故太夫人章氏挽词二首  其一",
    "paragraphs": "洵美相门裔，有齐邦媛贤。藻苹南涧下，萱竹北堂前。孝敬三从谨，哀荣五福全。松铭诸健笔，题作晋陵阡。",
    "author": "范成大"
  },
  {
    "id": "a02692b7-7cd8-4d32-8f3e-8194be2228a6",
    "title": "故太夫人章氏挽词二首  其二",
    "paragraphs": "积庆今如许，生儿得宁馨。轲亲躬授教，韦子世传经。寿斝明卿月，安舆拱使星。市桥何处在，梦断一溪青。",
    "author": "范成大"
  },
  {
    "id": "695f9eba-f67e-4aba-8a2d-bc0b8afef8f9",
    "title": "舅母太夫人方氏挽词三首  其一",
    "paragraphs": "四德仪邦族，三迁奠里门。姑宁忧疾痛，子自乐平反。夏枕方供扇，薰堂甫种萱。那知秋暑退，无复御轻轩。",
    "author": "范成大"
  },
  {
    "id": "fd106538-66c4-4af7-9bc8-6d898c2cd4c7",
    "title": "舅母太夫人方氏挽词三首  其二",
    "paragraphs": "门户传清白，阶庭侍紫青。百年歌燕喜，五福用康宁。诀箓尝观妙，旒旌谩勒铭。神游定超绝，何必讯泉扃。",
    "author": "范成大"
  },
  {
    "id": "b43e7033-90ac-41eb-a187-322bdcc125b8",
    "title": "舅母太夫人方氏挽词三首  其三",
    "paragraphs": "我愿延陵道，几如渭水阳。适传杯泛影，何意隙沉光。拟补兰陔雅，翻吟薤露章。支离妨执绋，雨泣望楸行。",
    "author": "范成大"
  },
  {
    "id": "a96588ea-e354-4275-87a2-2f45761ec167",
    "title": "寿栎堂前小山峰凌霄花盛开葱蒨如画因名之曰凌霄峰  其一",
    "paragraphs": "天风摇曳宝花垂，花下仙人住翠微。一夜新枝香焙煖，旋薰金缕绿罗衣。",
    "author": "范成大"
  },
  {
    "id": "fca9175a-cfa6-495b-a51c-3df89bfd390d",
    "title": "寿栎堂前小山峰凌霄花盛开葱蒨如画因名之曰凌霄峰  其二",
    "paragraphs": "山容花意各翔空，题作凌霄第一峰。门外轮蹄尘扑地，呼来借与一枝筇。",
    "author": "范成大"
  },
  {
    "id": "c9d4420d-0300-4f14-955f-cb58309434e8",
    "title": "代儿童作立春贴门诗三首  其一",
    "paragraphs": "剪䌽宜春胜，泥金祝寿幡。雪梅同雪鬓，相对两凌寒。",
    "author": "范成大"
  },
  {
    "id": "c06b6496-f77d-4122-8245-a88a87bf3564",
    "title": "代儿童作立春贴门诗三首  其二",
    "paragraphs": "绿野添花迳，青春引杖藜。家人行乐处，双劝玉东西。",
    "author": "范成大"
  },
  {
    "id": "7f95f766-805e-4d57-86ca-c11da890ef41",
    "title": "代儿童作立春贴门诗三首  其三",
    "paragraphs": "盛族推山长，修龄号栎翁。屏花春不老，日日是东风。",
    "author": "范成大"
  },
  {
    "id": "526a34b1-67b8-4641-ab1f-d5bbf8385659",
    "title": "代儿童作端午贴门诗三首  其一",
    "paragraphs": "画合围香里，明窗宴坐中。兵符不须篆，丹转药炉红。",
    "author": "范成大"
  },
  {
    "id": "bf674d2c-8f2f-4cf7-aae6-8495158dd8c1",
    "title": "代儿童作端午贴门诗三首  其二",
    "paragraphs": "管领神仙侣，追陪山长家。往来惟意适，歌舞对年华。",
    "author": "范成大"
  },
  {
    "id": "3e347109-c687-466c-ac37-bb6d02e147b2",
    "title": "代儿童作端午贴门诗三首  其三",
    "paragraphs": "黍筒小费名田课，昌歜多浮乐圣杯。笑倩艾人看外户，北窗深处咏归来。",
    "author": "范成大"
  },
  {
    "id": "39b6a3c9-a8e3-4b32-b7c9-6b2745d4318a",
    "title": "重阳不见菊二绝  其一",
    "paragraphs": "节物今年事事迟，小春全未到东篱。可怜短发空欹帽，欠了黄花一两枝。",
    "author": "范成大"
  },
  {
    "id": "4425d5e5-23a3-4002-a4b5-42083dc3725e",
    "title": "重阳不见菊二绝  其二",
    "paragraphs": "冷蕊萧疎蝶懒飞，商量何日是花时。重阳过后开无害，只恐先生不赋诗。",
    "author": "范成大"
  },
  {
    "id": "24036a91-05db-4532-9145-40e21a3d0296",
    "title": "古风送南卿",
    "paragraphs": "庐阜有佳人，颜色皦冰玉。不能时世粧，萧然古冠服。纷纭倚市门，组丽眩红绿。妖歌促艳舞，飞上黄金屋。安知乘鸾侣，流落堕空谷。风泉入环珮，月露作膏馥。粱肉岂不珍，瀹雪煮黄独。聊用慰朝饥，岁寒肤起粟。绮丛三尺尘，无路到松竹。谁能抚孤桐，为奏招隠曲。",
    "author": "范成大"
  },
  {
    "id": "37a05ff6-73ba-4625-aac9-829cba00a205",
    "title": "偶至东堂",
    "paragraphs": "岸帻萧骚雪满簪，一閒真是直千金。归来栗里多情话，病后香山少醉吟。久坐蒲团蕉叶放，閒拖藜杖藓花深。饥时喫饭慵时睡，何暇将心更觅心。",
    "author": "范成大"
  },
  {
    "id": "e3435c31-d80d-475d-987e-dea23b449c7a",
    "title": "李郎中挽词二首  其一",
    "paragraphs": "剧郡思贤牧，名曹失望郎。六参能几日，两鬓未全霜。霅水新阡远，桐川旧隠荒。绝怜垂白母，泪血独还乡。",
    "author": "范成大"
  },
  {
    "id": "bbaecd51-2673-4cee-b811-55e044ba4445",
    "title": "李郎中挽词二首  其二",
    "paragraphs": "忆昔单车使，惟君勇辅行。马隤招共载，羝乳约同盟。老去长怀旧，悲来遽隔生。故人凋落尽，衰涕不胜横。",
    "author": "范成大"
  },
  {
    "id": "71e3ceb3-4b10-4cc9-833c-223e1897f470",
    "title": "谢江东漕杨廷秀祕监送江东集并索近诗二首  其一",
    "paragraphs": "远道悠悠日暮云，愁眉今日为君轩。残灯独照江东集，短梦相寻白下门。即事想多梅蕊句，有谁堪共桂花樽。斯文頼有斯人在，会合何时得细论。",
    "author": "范成大"
  },
  {
    "id": "798a0418-721c-4b91-89f9-4439d025aa99",
    "title": "谢江东漕杨廷秀祕监送江东集并索近诗二首  其二",
    "paragraphs": "秃翁衰雪涕垂颐，仿佛三生懒散师。浃髓沦肤都是病，倾囷倒廪更无诗。笑看笔格网丝徧，閒数窗櫺花影移。事业光阴今若此，故人休说旧襟期。",
    "author": "范成大"
  },
  {
    "id": "7f25d2a8-eac1-49b0-a901-5892481e31b4",
    "title": "霜后纪园中草木十二绝  其一",
    "paragraphs": "菊老芙蓉退，化工少均逸。蚤晚梅花动，从此无閒日。",
    "author": "范成大"
  },
  {
    "id": "550b7581-0aff-4026-b713-80beeb9628f3",
    "title": "霜后纪园中草木十二绝  其二",
    "paragraphs": "遮藏末利槛，缠裹芭蕉身。我亦入室处，忍寒待阳春。",
    "author": "范成大"
  },
  {
    "id": "232942d0-8934-40e7-821e-f4c5e93f3f03",
    "title": "霜后纪园中草木十二绝  其三",
    "paragraphs": "制芰亦不急，缊袍堪御冬。从渠抱枝槁，摵摵鸣霜风。",
    "author": "范成大"
  },
  {
    "id": "47a20cf2-fd8c-4fbe-952e-2c86971d2a6e",
    "title": "霜后纪园中草木十二绝  其四",
    "paragraphs": "种葵如种麦，隔岁已下子。仅成一榦花，浪备四时气。",
    "author": "范成大"
  },
  {
    "id": "591228e8-ca07-4280-b233-f38ea9b22148",
    "title": "霜后纪园中草木十二绝  其五",
    "paragraphs": "棠梨芳意多，颇惜岁晼晚。殷勤小春花，特地慰愁眼。",
    "author": "范成大"
  },
  {
    "id": "78f22546-bf6a-4444-9384-0ec7effc3320",
    "title": "霜后纪园中草木十二绝  其六",
    "paragraphs": "牡丹初翦时，已具新花眼。代谢不容发，笑杀铁门限。",
    "author": "范成大"
  },
  {
    "id": "f07cf2b4-d4aa-457d-934f-c82c253f707f",
    "title": "霜后纪园中草木十二绝  其七",
    "paragraphs": "客从扬州来，遗我扬州花。筠笼贮枯枿，明年擅春华。",
    "author": "范成大"
  },
  {
    "id": "90df5247-d872-40e8-aecf-a503f832c3f5",
    "title": "霜后纪园中草木十二绝  其八",
    "paragraphs": "风倒酴醿架，长条头抢地。趁渠未萌芽，政可相料理。",
    "author": "范成大"
  },
  {
    "id": "77c45553-0c54-4147-b218-59596bcd31b8",
    "title": "霜后纪园中草木十二绝  其九",
    "paragraphs": "清霜染柿叶，荒园有佳趣。留连伴岁晚，莫作流红去。",
    "author": "范成大"
  },
  {
    "id": "065f9354-3fb2-4233-a7f1-e785a84992cd",
    "title": "霜后纪园中草木十二绝  其一○",
    "paragraphs": "真珠缀玉船，梧子炒可供。莫嫌能堕发，老夫头已童。",
    "author": "范成大"
  },
  {
    "id": "bd439ec6-9e3d-40ab-aea6-84250e62c5f8",
    "title": "霜后纪园中草木十二绝  其一一",
    "paragraphs": "桃能驱不祥，霜后叶铺地。抱枝崑崙奴，犹解御魑魅。",
    "author": "范成大"
  },
  {
    "id": "1ac8c1fc-1002-4a69-9d37-c9b0c57af6de",
    "title": "霜后纪园中草木十二绝  其一二",
    "paragraphs": "门冬如佳隶，长年护阶除。生儿乃不凡，磊落玻璃珠。",
    "author": "范成大"
  },
  {
    "id": "767bd724-5eeb-41b2-8001-cf68215304fb",
    "title": "以狨坐覆蒲龛中",
    "paragraphs": "蠹蚀尘昏度几年，蒙茸依旧软如绵。且来助煖乌皮几，莫忆冲寒紫绣鞯。",
    "author": "范成大"
  },
  {
    "id": "21bf5074-4570-43b1-bc6e-852f8cc19234",
    "title": "再到虎丘",
    "paragraphs": "不过溪桥又两年，偶随筇竹访幽禅。有缘再踏云巖路，无处重寻石井泉。拟辍半山分座住，先携一枕借牀眠。觉来饱喫红莲饭，正是塘东稻熟天。",
    "author": "范成大"
  },
  {
    "id": "c830a018-049e-4d8d-abec-ceb1867e27c8",
    "title": "虎丘六绝句 点头石",
    "paragraphs": "当年挥麈讲何经，赚得坚顽侧耳听。我自吟诗无法说，石头莫作定盘星。",
    "author": "范成大"
  },
  {
    "id": "c4200b5b-a65f-40b4-a32c-41d4ef99f3c6",
    "title": "虎丘六绝句 千人坐",
    "paragraphs": "听经人散藓花深，千古谁能更赏音。只好岸巾披鹤氅，风清月白坐弹琴。",
    "author": "范成大"
  },
  {
    "id": "241717a9-9922-47dc-bc94-ceb8a9d2f61e",
    "title": "虎丘六绝句 白莲池",
    "paragraphs": "碧泓白石偃樛枝，爱水嫌风老更低。潭影中间龙影卧，一山好处没人题。",
    "author": "范成大"
  },
  {
    "id": "1682b88f-3730-4fa9-9115-bdca0f8b38cd",
    "title": "虎丘六绝句 剑池",
    "paragraphs": "石罅泓渟剑气潜，谁将楼阁苦庄严。只知煖热游人眼，不道苍藤翠木嫌。",
    "author": "范成大"
  },
  {
    "id": "72ad3fd9-6dea-4ee4-a290-9a5680a62027",
    "title": "虎丘六绝句 致爽阁",
    "paragraphs": "碧嶂横陈似断鼇，画阑相对两雄豪。东轩只有云千顷，不似西山爽气高。",
    "author": "范成大"
  },
  {
    "id": "acb86194-00cb-4211-ad3b-0e9c7378f66d",
    "title": "虎丘六绝句 方丈南窗",
    "paragraphs": "鼓板钟鱼彻晓喧，谁云方外事萧然。窗间日暮寒烟重，未到斋时我正眠。",
    "author": "范成大"
  },
  {
    "id": "907c7237-04f7-42a2-abec-ddab894e9479",
    "title": "雪寒围炉小集",
    "paragraphs": "席帘纸阁护香浓，说有谈空爱烛红。高饤羶根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。",
    "author": "范成大"
  },
  {
    "id": "0a135298-d3ed-4c03-8740-f303962ddcd6",
    "title": "白玉楼步虚词六首  其一",
    "paragraphs": "珠霄境，却似化人宫。梵气弥罗融万象，玉楼十二倚清空，一片宝光中。",
    "author": "范成大"
  },
  {
    "id": "266d2fe2-3c47-4fbf-98ed-b6edff12e0ab",
    "title": "白玉楼步虚词六首  其二",
    "paragraphs": "浮黎路，依约太微间。雪色宝阶千万丈，人间遥作白虹看，幢节度高寒。",
    "author": "范成大"
  },
  {
    "id": "9561fbf1-c2ad-4d2e-a9d8-71a7b43fe2bc",
    "title": "白玉楼步虚词六首  其三",
    "paragraphs": "罡风起，背负玉虚廷。九素烟中寒一色，扶阑四面是青冥，环拱万珠星。",
    "author": "范成大"
  },
  {
    "id": "e4b658e0-a291-4972-aa55-8854bbdcf1a3",
    "title": "白玉楼步虚词六首  其四",
    "paragraphs": "流铃响，龙驭籋云来。夹道骞华笼䌽仗，红云扶辂辗天街，迎驾鹤毰毸。",
    "author": "范成大"
  },
  {
    "id": "be0ff6c1-3000-4015-bed7-e4e4c74bfa06",
    "title": "白玉楼步虚词六首  其五",
    "paragraphs": "钧天奏，流韵满空明。琪树玲珑珠网碎，仙风吹作步虚声，相和八鸾鸣。",
    "author": "范成大"
  },
  {
    "id": "b97991ff-f1bc-4b78-b0eb-c640b40ef3f6",
    "title": "白玉楼步虚词六首  其六",
    "paragraphs": "楼阑外，辇道插非烟。閒上鬰萧台上看，空歌来自始青天，扬袂揖飞仙。",
    "author": "范成大"
  },
  {
    "id": "d34c94c5-5502-4fc3-a024-9dc0e3ae10b4",
    "title": "送赵从善少卿将漕淮东",
    "paragraphs": "玉笋风标右汉廷，起家聊直使车星。古来将相多头黑，此去功名尚鬓青。披草两年南北巷，折梅明日短长亭。门前车辙从今少，寂寞柴荆且暂扃。",
    "author": "范成大"
  },
  {
    "id": "71cd3136-8d42-47b9-b8e2-d7e6eb56ec44",
    "title": "范村雪后",
    "paragraphs": "习气犹馀烬，锺情未湿灰。忍寒贪看雪，讳老强寻梅。熨贴愁眉展，勾般笑口开。直疑身健在，时有句飞来。",
    "author": "范成大"
  },
  {
    "id": "3f2d136a-466b-454d-a860-bca19f67dd4d",
    "title": "寒夜观雪",
    "paragraphs": "静极孤鸿响，寒疑万籁喑。眼花灯下字，髭断雪中吟。颇似偿前债，非关惜寸阴。可怜蝴蝶梦，翩作蠹书蟫。",
    "author": "范成大"
  },
  {
    "id": "02212957-088a-461e-b6d8-48f141241370",
    "title": "瓶花二首  其一",
    "paragraphs": "水仙携蜡梅，来作散花雨。但惊醉梦醒，不辨香来处。",
    "author": "范成大"
  },
  {
    "id": "2d597d1b-0633-4aac-9a4e-38be59803795",
    "title": "瓶花二首  其二",
    "paragraphs": "小梅未可折，不折惜空回。拥鼻撚一枝，也道探春来。",
    "author": "范成大"
  },
  {
    "id": "d2c0fa42-71cc-4e50-81c8-dc1838c692e8",
    "title": "瑞香三首  其一",
    "paragraphs": "小槛移秀色，端来媚禅房。道人不解饮，醺然醉天香。",
    "author": "范成大"
  },
  {
    "id": "7e6d77d4-81e8-4894-9d41-cc63b16b76f1",
    "title": "瑞香三首  其二",
    "paragraphs": "紫云蹙绣被，团栾覆衣篝。浓薰百和韵，香极却成愁。",
    "author": "范成大"
  },
  {
    "id": "c18d9370-3aeb-4a8d-8d96-64fe9b1b480c",
    "title": "瑞香三首  其三",
    "paragraphs": "一丛三百朶，细细拆浓檀。帘幕护花气，不知窗外寒。",
    "author": "范成大"
  },
  {
    "id": "05cd870b-a444-4765-bdd2-da10470c869b",
    "title": "廛居久不见山或劝作小楼以助登览又力不能办今年益衰此兴亦阑矣",
    "paragraphs": "结庐占城市，初岂卜云吉。谒医并治庖，二事便衰疾。乘除徐自笑，翻觉此计失。经年不见山，无异处暗室。平生痼烟霞，岁晚成俗物。安得百尺楼，屋上高突兀。列岫拥青来，爽气助佔毕。尝试与匠谋，工费猬毛出。俸馀强弩末，家事空囊涩。经营十年馀，高兴竟萧瑟。人生不如意，十事常六七。身今况迟暮，长算屈短日。纵成此段奇，发白何由漆。且学商山翁，弯跧蛰霜橘。",
    "author": "范成大"
  },
  {
    "id": "a3e42603-8e38-4622-98c7-3849aab6a1ee",
    "title": "爱雪歌",
    "paragraphs": "平生爱雪如子猷，江湖乘兴常泛舟。长篙斲冰阴火迸，玉板破碎凝不流。淙琤大响出船底，两舷戛击锵鸣球。棹夫披蓑舞白凤，滩子挽繂拖素虬。四开篷窗爱清供，风卷花絮飞来稠。飘飘著衣宝唾住，片片入酒春酥浮。醉中榜入玉烟去，耳热不管寒飕飕。大千空蒙到何许，日暮未肯回船头。夜深冻合随处泊，歌呼达晓鱼龙愁。明朝掬雪颒且潄，挥毫落纸云烟遒。新诗往往成故事，至今句法留沧洲。推迁华年絃柱换，俛仰归鬓塘蒲秋。晓衾闻雪亦健起，径欲一棹追昔游。毡衫肨肛束浑脱，絮帽匼匝蒙兜鍪。十步出门九步坐，儿女遮说相苛留。谓言此是少年事，岁晚牖户当绸缪。万景无穷鼎鼎至，百年有限垂垂休。梦随落鴈堕沙嘴，愁对饥鸱蹲瓦沟。重寻胜践可复许，且挹清寒揩病眸。须臾未遽妨性命，呼童尽捲风帘钩。",
    "author": "范成大"
  },
  {
    "id": "41dc8a03-0639-4b0f-b6dd-4e2d52cdbb66",
    "title": "墙外卖药者九年无一日不过吟唱之声甚适雪中呼问之家有十口一日不出即饥寒矣",
    "paragraphs": "十口啼号责望深，宁容安稳坐毡针。长鸣大咤欺风雪，不是甘心是苦心。",
    "author": "范成大"
  },
  {
    "id": "fb421294-a41c-4ef2-bd58-30fc57f79cb5",
    "title": "大雪送炭与芥隠",
    "paragraphs": "无因同拨地炉灰，想见柴荆晚未开。不是雪中须送炭，聊装风景要诗来。",
    "author": "范成大"
  },
  {
    "id": "c7458e70-f1f1-4579-9c6d-f5717957e4e5",
    "title": "雪后苦寒",
    "paragraphs": "旋融簷滴冻琅玕，风力如刀刮面寒。雪阵搅空风却软，天公知我倚阑干。",
    "author": "范成大"
  },
  {
    "id": "a20c1572-9005-42c8-9a8b-0cda9355d5d5",
    "title": "新岁书怀",
    "paragraphs": "门閴知閒好，窗晴与睡宜。岁华书户笔，年例探梅诗。看长棋三著，量添饭两匙。豁除身外事，未是苦衰迟。",
    "author": "范成大"
  },
  {
    "id": "35c53c5b-4574-4e8f-8c4d-7a84d232a548",
    "title": "次韵养正元日六言",
    "paragraphs": "岁踰耳顺俄七，年去古稀只三。从今莲叶巢稳，谁在槐柯战酣。脐下丹田休想，口边白醭罢参。渴饮饥餐困睡，是名真学瞿聃。",
    "author": "范成大"
  },
  {
    "id": "067e4648-4fb1-4ec0-86e9-d6b8e6f75d0a",
    "title": "次韵姜尧章雪中见赠",
    "paragraphs": "玉龙阵长空，臯比忽先犯。鳞甲塞天飞，战逐三百万。当时访戴舟，却访一寒范。新诗如美人，蓬荜愧三粲。",
    "author": "范成大"
  },
  {
    "id": "7214bfc5-5e46-4b00-a0b9-5e11e3e08f51",
    "title": "次韵徐提举游石湖三绝  其一",
    "paragraphs": "三径荒芜岫幌开，锦车何事肯徘徊。春风想为高人住，落絮残花好在哉。",
    "author": "范成大"
  },
  {
    "id": "1e8b98d3-e72b-48fa-81df-367f7b025c7f",
    "title": "次韵徐提举游石湖三绝  其二",
    "paragraphs": "日脚烘晴已破烟，山头云气尚披绵。却须多谢朝来雨，洗浄明湖镜里天。",
    "author": "范成大"
  },
  {
    "id": "0b19b59a-6431-4007-9219-11357a8d4560",
    "title": "次韵徐提举游石湖三绝  其三",
    "paragraphs": "天上麒麟翰墨林，当家手笔擅文心。欲知万顷陂中意，但向三篇句里寻。",
    "author": "范成大"
  },
  {
    "id": "eebc747c-9589-4955-93a2-6f2ad83e532c",
    "title": "闰月四日石湖众芳烂熳",
    "paragraphs": "北垞南冈总是家，儿童随逐任驩譁。开尝腊尾蒸来酒，点数春头接过花。尽把园林蒙锦绣，多添门户锁烟霞。杖藜想被春风笑，扶却衰翁管物华。",
    "author": "范成大"
  },
  {
    "id": "4e76ab2d-41eb-4531-bdc4-f767c4132e41",
    "title": "检校石湖新田",
    "paragraphs": "今朝南野试开荒，分手耘锄草棘场。下地若干全种秫，高原无几谩栽桑。芦芽碧处重增岸，梅子黄时早濬塘。田里只知温饱事，从今拚却半年忙。",
    "author": "范成大"
  },
  {
    "id": "76d32cd7-b74c-4e77-9384-2500942c4067",
    "title": "致政孙从政挽词",
    "paragraphs": "丈室推居士，安居称老夫。回骸桑下饿，续命辙中枯。重道几三叟，轻财似八厨。欲知潜德报，青紫付遗孤。",
    "author": "范成大"
  },
  {
    "id": "abd72055-eabc-4602-9fbe-8174e52db713",
    "title": "寄题林景思雪巢六言三首  其一",
    "paragraphs": "大地九冰彻底，小巢四壁俱空。只有梅花同调，雪中无限春风。",
    "author": "范成大"
  },
  {
    "id": "65e54b0e-00d1-42b7-bfbd-1c902a120990",
    "title": "寄题林景思雪巢六言三首  其二",
    "paragraphs": "何处温泉火井，谁家熊席狐裘。堂燕几番炎热，冰蚕一茧绸缪。",
    "author": "范成大"
  },
  {
    "id": "07a97149-1e52-4339-b4ff-5aaa52917ad9",
    "title": "寄题林景思雪巢六言三首  其三",
    "paragraphs": "万境人踪尽绝，百围天籁都沉。惟馀冷淡生活，时复撚髭冻吟。",
    "author": "范成大"
  },
  {
    "id": "38216a6b-690b-46d1-9799-c1e0028e6c70",
    "title": "枕上二绝效杨廷秀  其一",
    "paragraphs": "藤枕频移触画屏，无憀滋味厌残更。寒鸡且道贪眠著，窗纸如何不肯明。",
    "author": "范成大"
  },
  {
    "id": "ae317864-1439-4e96-a641-7ae739e1181b",
    "title": "枕上二绝效杨廷秀  其二",
    "paragraphs": "枕前百念忽纷然，旧学新闻总现前。现到天明无可现，依前还我日高眠。",
    "author": "范成大"
  },
  {
    "id": "fe1131d2-facd-4000-a224-f0100de0ce03",
    "title": "送文处厚归蜀类试",
    "paragraphs": "万里东来万里归，正怜寡妇与孤儿。死生契阔心如铁，风雨飘摇鬓欲丝。早集汉庭陪振鹭，莫留岷岭恋蹲鸱。故家零落今馀几，门户非君更属谁。",
    "author": "范成大"
  },
  {
    "id": "f048ca20-2adf-4b0b-9ff5-898e397462f5",
    "title": "重送文处厚因寄蜀父老三首  其一",
    "paragraphs": "江上连樯叠鼓行，不争微利即争名。算来无似君潇洒，来往空船载月明。",
    "author": "范成大"
  },
  {
    "id": "ba75d213-3e2d-43d0-8c2d-815f7c181e62",
    "title": "重送文处厚因寄蜀父老三首  其二",
    "paragraphs": "下峡东归十五年，因君话旧意茫然。烦将远道悠悠梦，直到天西暑雪边。",
    "author": "范成大"
  },
  {
    "id": "c474fff1-eade-4c06-a7a6-9b3fe5283127",
    "title": "重送文处厚因寄蜀父老三首  其三",
    "paragraphs": "灌口江源不断流，峨眉山月几番秋。江山好处吾能记，为问江山记客否。",
    "author": "范成大"
  },
  {
    "id": "1e28906e-fadd-4a99-a08c-e5e4517ece50",
    "title": "虎丘新复古石井泉太守沈虞卿舍人劝农过之为赋三绝谨次韵  其一",
    "paragraphs": "劝耕堂上醉高年，和气春风共蔼然。大士亦修随喜供，夜来古井跃新泉。",
    "author": "范成大"
  },
  {
    "id": "f3a91a54-aabb-4177-89d5-a8f5d310adf2",
    "title": "虎丘新复古石井泉太守沈虞卿舍人劝农过之为赋三绝谨次韵  其二",
    "paragraphs": "落纸云烟堕翠峦，一泓潭月鬭清寒。凤凰池上挥毫手，却掬山泉淬笔端。",
    "author": "范成大"
  },
  {
    "id": "3ecd0a7b-12ba-4c04-97e0-44ca2d2a0258",
    "title": "虎丘新复古石井泉太守沈虞卿舍人劝农过之为赋三绝谨次韵  其三",
    "paragraphs": "传闻公作新亭好，先报侬家拄杖知。便拟挈瓶来煮茗，绕阑干角徧寻诗。",
    "author": "范成大"
  },
  {
    "id": "d3e6d5cc-b394-40c2-9912-66bf8fa67427",
    "title": "连夕大风凌寒梅已零落殆尽三绝  其一",
    "paragraphs": "枝南枝北玉初匀，夜半颠风捲作尘。春梦都无三日好，一冬忙杀探梅人。",
    "author": "范成大"
  },
  {
    "id": "d13c22b2-056d-4b40-ad88-d0053f5b73ab",
    "title": "连夕大风凌寒梅已零落殆尽三绝  其二",
    "paragraphs": "玉雪飘零贱似泥，惜花还记赏花时。赏花不许轻攀折，只许家人戴一枝。",
    "author": "范成大"
  },
  {
    "id": "56e13aec-213d-4199-87f3-99b566490214",
    "title": "连夕大风凌寒梅已零落殆尽三绝  其三",
    "paragraphs": "花开长恐赏花迟，花落何曾报我知。人自多情春不管，强颜犹作送春诗。",
    "author": "范成大"
  },
  {
    "id": "a106b67f-ac76-4ce7-b9d8-796061f982cb",
    "title": "唐懿仲诸公见过小饮凌寒残梅之下二绝  其一",
    "paragraphs": "春风动是隔年期，更对残花把一巵。少待和烟和月看，依稀犹似未开时。",
    "author": "范成大"
  },
  {
    "id": "73aad716-d74e-4986-81ad-410de318a96c",
    "title": "唐懿仲诸公见过小饮凌寒残梅之下二绝  其二",
    "paragraphs": "问人何处是花蹊，香玉匀铺不见泥。莫怪山翁行步涩，更无空处著枯藜。",
    "author": "范成大"
  },
  {
    "id": "ee1ceb9b-36c2-423b-a8a5-f72792e9bf82",
    "title": "云露堂前杏花",
    "paragraphs": "蜡红枝上粉红云，日丽烟浓看不真。浩荡光风无畔岸，如何锁得杏园春。",
    "author": "范成大"
  },
  {
    "id": "800a3f09-a8a7-41dc-bfdf-7272381105d1",
    "title": "梦觉作",
    "paragraphs": "年增血气减，药密饮食稀。气象不堪说，头颅从可知。忽作少年梦，娇癡逐儿嬉。觉来一惘然，形骸乃尔衰。梦中观河见，只是三岁时。方悟梦良是，却疑觉为非。",
    "author": "范成大"
  },
  {
    "id": "7c595ed4-cbd5-4150-803b-774edf6384a3",
    "title": "次韵陈融甫支盐年家见赠二首  其一",
    "paragraphs": "范村如荒村，一老雪垂领。高轩款门来，惊破雀罗静。披草出迎客，玉笋森秀整。短章虽寂寞，染指已尝鼎。归骖不可驻，晨昏思定省。",
    "author": "范成大"
  },
  {
    "id": "a273659e-9d1d-4506-a553-160c5468696d",
    "title": "次韵陈融甫支盐年家见赠二首  其二",
    "paragraphs": "乃翁一经传，播获了家事。短檠寓真乐，尺璧岂良贵。年家有宁馨，令我喜无寐。加鞭翰墨场，一跃羣空冀。",
    "author": "范成大"
  },
  {
    "id": "32dd84f5-f862-4246-9937-ac54c5d376c7",
    "title": "闻石湖海棠盛开亟携家过之三绝  其一",
    "paragraphs": "东风花信十分开，细意留连待我来。开过十分风不动，更无一片点苍苔。",
    "author": "范成大"
  },
  {
    "id": "c81b907c-776f-4e1d-8470-8ddaff09be51",
    "title": "闻石湖海棠盛开亟携家过之三绝  其二",
    "paragraphs": "家人扶上锦城头，蜂蝶团中烂熳游。报答春光须小醉，红云洞里按伊州。",
    "author": "范成大"
  },
  {
    "id": "a559ee93-eaf5-4d9b-b53a-4601a82614d4",
    "title": "闻石湖海棠盛开亟携家过之三绝  其三",
    "paragraphs": "低花妨帽小携筇，深浅臙脂一万重。不用高烧银烛照，煖云烘日正春浓。",
    "author": "范成大"
  },
  {
    "id": "2046781c-528e-4294-810f-c7873081285c",
    "title": "寄题毛君先生莲华峰菴",
    "paragraphs": "天台一万八千丈，莲华峰在诸峰上。峰前结屋屋打头，独有幽人自来往。湖海云游二十春，归来还作住菴人。漫山苦荬食不尽，绕屋长松为四邻。丹诀三千满云笈，往来且喜无交涉。清晨石上一炉香，此时天地皆䜣合。我衰无力供樵苏，尚能相伴煖团蒲。但愿瘦筇缘未断，会把莲峰分一半。",
    "author": "范成大"
  },
  {
    "id": "51abb5b2-f591-466a-b6ec-fab5bf249b39",
    "title": "幽誓",
    "paragraphs": "天风厉兮山木黄，岁晼晚兮又早霜。虎号崖兮石飞下，山中人兮孰虞。予造轫兮挟辀，纷不可兮此淹留。灵晔兮遄迈，趣驾兮远游。予高驰兮雨濡盖，予揭浅兮水渐珮。横四方兮未极，泥盎盎兮予车以败。望夫君兮天东南，江复山兮斯路巉。恍欲遇兮忽不见，奄昼晦兮云昙昙。前马兮无路，税驾兮无所。谁与共兮芳馨，独苍茫兮愁苦。",
    "author": "范成大"
  },
  {
    "id": "9a587572-ab8b-4426-99f7-465839e26170",
    "title": "愍游",
    "paragraphs": "君胡为兮远游，蹇行迷兮路阻脩。朝予济兮沧海，灵胥怒兮蛟跞舟。暮予略兮太行，车堕辐兮骖决。攀援怪蔓兮一息，雷昼阚兮山裂。四无人兮又风雨，灵幽幽兮为予愁绝。君胡为兮远道，委玉躬兮荒草。与魑魅兮争光，与虎兕兮羣嘷。君之居兮社木苍然，衡门之下兮可以休老。归来兮婆娑，芳满堂兮儛歌。奉君子兮眉寿，光风荡兮酒生波。云日兮同社，月星兮偕夜。千秋兮岁华，弭予盖兮绁予马。悲莫悲兮天涯，乐莫乐兮还家。",
    "author": "范成大"
  },
  {
    "id": "2c630bce-22d2-4958-a37e-1d5b00024495",
    "title": "交难",
    "paragraphs": "美一人兮巖之扃，珮璧月兮间珠星。岁既单兮不圭币，路巉绝兮远莫致。稼石田兮长饥，谁与此兮蓺之。借予玉兮双瑴，先予絺兮五两。不万一兮当此，讬长风兮寄想。长风兮无旁，吾媒乏兮凤凰。谓苹若兮蒿艾，凤告予兮以不祥。恐青女兮行秋，奄销歇兮众芳。搴芳华兮玉蕤，将以遗兮所思。玉蕤兮霜露，所思兮未知。",
    "author": "范成大"
  },
  {
    "id": "4bfe75d5-ec44-4d0f-a15d-3bf96851f40f",
    "title": "归将",
    "paragraphs": "舆不济兮中河，日欲暮兮情多。子兰桡兮蕙棹，愿因子兮凌波。眢壑兮以渔，周落兮以驱。骊龙兮飞度，郊之麟兮去汝。波河濆兮迷涂，黄流怒兮不可以桴。目八极兮怅望，独顾怀兮此都。御右兮告病，銮铃兮靡骋。河之水兮洋洋，不济此兮有命。",
    "author": "范成大"
  },
  {
    "id": "6d880cd2-f666-42f5-8938-1d2388bf3f53",
    "title": "衡岳寺僧刺血法华经赞",
    "paragraphs": "佛手真法身，晃耀紫金色。散满十方界，聚为七袠书。七袠徧河沙，震诵说妙法。非聚亦非散，是则法眼观。",
    "author": "范成大"
  },
  {
    "id": "ff63763f-fb76-4e6a-9e29-175da6ae8348",
    "title": "立春",
    "paragraphs": "候管灰初动，条风已发春。万灵归化育，一气验平均。农事牛先示，人情蠖欲伸。优哉汉疏广，樽酒过嘉辰。",
    "author": "范成大"
  },
  {
    "id": "5169d32c-bb3c-4bfb-8771-e9544b56231e",
    "title": "元夕呈冲卿侍郎",
    "paragraphs": "人间胜事不常有，自古年华无重回。半夜飞云并行月，平明微雨拂轻埃。莲花正在山头发，桃树应从洞里开。寄语夫君急行柬，省闱看是辟书来。",
    "author": "范成大"
  },
  {
    "id": "6c88abe8-f0d8-48b6-8d8d-bf1547e72367",
    "title": "上元有感",
    "paragraphs": "岳树五千仞，莲花千万枝。宛然明月夜，非是少年时。已自欢悰少，那堪官绪羁。人言急行乐，何以且迟迟。",
    "author": "范成大"
  },
  {
    "id": "a0e37b9a-ec6a-43c0-ad24-2d02fadf1513",
    "title": "上元观灯",
    "paragraphs": "万家罗绮竞喧阗，乐事能并在锦川。兰烛连衢千对烂，冰轮此夕十分圆。喜逢蜀国寻春日，正是摩陀供佛天。人物熙熙醒醉里，却思风景似当年。",
    "author": "范成大"
  },
  {
    "id": "e50f03ac-3846-425e-8f0e-6aa623e24107",
    "title": "初冬",
    "paragraphs": "节令坚冰始，民风古意淳。星行穷少皡，正岁述咸秦。俗礼嫌端拜，头风强裹巾。红泥炉畔酒，从此卜亲邻。",
    "author": "范成大"
  },
  {
    "id": "47e259fe-6bc5-4a73-91bc-dd774e47940f",
    "title": "初冬近饮酒作",
    "paragraphs": "天水边陲南接蜀，秦山翠照峨峨绿。世间岂有粪金牛，枉使五丁斧山玉。罢侯置守自蜀始，监郡东来两成毂。至今芙蓉城上土，邦人犹记张仪筑。偏方远僻坐井底，岂知东国穷锋镞。十月为正布时令，方验水行改周木。南征北戍幸息肩，洒酒炰豚贺新属。祖龙妄意一至万，当道已闻神妪哭。炎家天子起编户，政患嬴皇威令酷。急于恩纪缓文法，正岁尚犹传五六。吾民久已作秦民，迄今十月犹遗俗。野人何暇论年代，但忆每逢多稼熟。青裾女子翻茜袖，抽鎌获稻腰如束。三时勤苦一时好，自古有年非汝独。七雄争战已遥远，万代兴亡真返复。洛诵徒劳口嗫嚅，不如屡把壶中醁。",
    "author": "范成大"
  },
  {
    "id": "4be1f917-c38c-4e7b-ac51-3561be9d3b1c",
    "title": "予寓邑中与诸子讲学巨山姪孙转示初冬书事因用韵",
    "paragraphs": "霜风几夕报初寒，蟋蟀归来已四迁。旧物有毡眠软暖，讲堂逢鱓馈新鲜。功名久已遗清老，征戍何由及晚年。暴客更缘贫见外，时危身老亦悠悠。",
    "author": "范成大"
  },
  {
    "id": "65ccbaa7-7cc8-40bb-8513-067a840f72d1",
    "title": "初冬小园寓目",
    "paragraphs": "独树乔松色，閒云淡落晖。新霜黄橘重，久雨翠梧稀。暗雀鸣还啄，高乌定更飞。敝貂犹故在，卒岁免无衣。",
    "author": "范成大"
  },
  {
    "id": "44678805-cc61-4925-97a3-87432866ac5a",
    "title": "立冬夜舟中作",
    "paragraphs": "人逐年华老，寒随雨意增。山头望樵火，水底见渔灯。浪影生千叠，沙痕没几稜。峨眉欲还观，须待到晨兴。",
    "author": "范成大"
  },
  {
    "id": "a3261cfd-ee6d-4ddf-9210-1b8286a1c58c",
    "title": "冬至夜发峡州舟中作",
    "paragraphs": "舟中万里行，灯下一阳生。不减在家好，都忘为旅情。霜干风愈劲，云淡月微明。况有诗兼酒，樽前莫问更。",
    "author": "范成大"
  },
  {
    "id": "dced6e13-4030-4478-8404-211addb6a389",
    "title": "和马少伊韵",
    "paragraphs": "气压伊吾一剑鸣，风生铜柱百蛮惊。君家自有堂堂阵，我欲周旋恐曳兵。",
    "author": "范成大"
  },
  {
    "id": "3d7b6cdd-8e0a-4c1f-8c58-af582a519fcc",
    "title": "次韵项丈雪诗",
    "paragraphs": "兜罗世界三千刹，重璧楼台十二城。云暗峨嵋封古色，日曛鳷鹊溜春声。莫将蕉叶评摩诘，且撚梅花慰广平。更忆缑山可怜夜，怯寒谁与伴调笙。",
    "author": "范成大"
  },
  {
    "id": "b4a62ac8-5542-4139-9a26-c3aead834b24",
    "title": "元日奉呈项丈诸生",
    "paragraphs": "节物阴涔里，人情冷淡中。百忧寻老大，一笑属儿童。雪意愁饥雀，风声入断鸿。新衣满闾巷，终日自西东。",
    "author": "范成大"
  },
  {
    "id": "b3f95f71-19c0-4d82-9180-bdc89e1cc363",
    "title": "西郊寻梅",
    "paragraphs": "西郊梅花矜绝艳，走马独来看不厌。似羞流落蒙市尘，宁堕荒寒傍茅店。翛然自是世外人，过去生中差一念。浅颦常鄙桃李学，独立不容鶑蝶觇。山樊水仙晚角出，大是春秋吴楚僭。馀花岂无好颜色，病在一俗无由砭。朱栏玉砌渠有命，断桥流水君何欠。嗟予相与颇同调，身客剑南家在剡。凄凉万里归无日，萧飒二毛衰有渐。尚能作意晚相从，烂醉不辞杯潋灩。",
    "author": "范成大"
  },
  {
    "id": "e40c4e90-09fc-4c7b-840d-548f84edfb51",
    "title": "田家",
    "paragraphs": "穉子呼牛女拾薪，山妻自脍小溪鳞。安知曝背庭中老，不是渊明行辈人。",
    "author": "范成大"
  },
  {
    "id": "5a0ef48b-136d-4eb1-bb3a-54aec6b5570c",
    "title": "秋蝉",
    "paragraphs": "断角斜阳触处愁，长亭搔首晚悠悠。世间最有蝉堪恨，送尽行人送尽秋。",
    "author": "范成大"
  },
  {
    "id": "6f869463-bf4c-4605-9d56-5faac15b4991",
    "title": "村居即景",
    "paragraphs": "绿遍山原白满川，子规声里雨如烟。乡村四月闲人少，才了蚕桑又插田。",
    "author": "范成大"
  },
  {
    "id": "d99401ba-147d-431f-8d9b-a065955e222d",
    "title": "酬姜尧章",
    "paragraphs": "鹅鹜声暗雪意豪，直前不惮夜行劳。更能櫜鞬尊裴度，千古人知李愬高。",
    "author": "范成大"
  },
  {
    "id": "85196978-13da-4a0d-ab7f-d85930695462",
    "title": "口号",
    "paragraphs": "我是苏州监本呆，与爷上寿献棺材。宗室元来是皇族，雨下水从屋上来。",
    "author": "范成大"
  },
  {
    "id": "597d4fe9-8e47-4316-abfd-780deace256b",
    "title": "题磨崖碑",
    "paragraphs": "浯溪一峰插天齐，上有李唐中兴碑。肃宗勳业愈烜赫，次山文字真崛奇。我昔为州坐两载，吏鞅束缚马就羁。咫尺名山不可到，抱恨常若有所遗。兹游得遂偿素愿，况有文字古一夔。周遭巖壑寻胜迹，摩挲石刻立多时。野僧半解知人意，满巵笑岘酒一杯。",
    "author": "范成大"
  },
  {
    "id": "6ebdce73-3410-456f-b17c-074804fcc29a",
    "title": "句  其一",
    "paragraphs": "横枝对菊开。",
    "author": "范成大"
  },
  {
    "id": "8a36f1fe-b79f-4c96-9343-4d0414c0f14f",
    "title": "句  其二",
    "paragraphs": "上覆白玉盂，下盛白玉盂。",
    "author": "范成大"
  },
  {
    "id": "b14dbae4-f089-45cb-a3b2-e81f4be568d9",
    "title": "句  其三",
    "paragraphs": "可怜世上金和宝，借尔闲看七十年。",
    "author": "范成大"
  },
  {
    "id": "7481f4d3-0577-4466-a72e-b7e906eea7b9",
    "title": "句  其四",
    "paragraphs": "快晴似为酴醿计，急雨还妨燕子飞。",
    "author": "范成大"
  },
  {
    "id": "e2d54f6b-a3bd-4253-802e-d5dd0d374a1a",
    "title": "壬午初秋赠写真陈生",
    "paragraphs": "居士一丘壑，深衣折角巾。谁曾令子见，忽漫写吾真。更不游方外，于何顿若人。呼儿一笑看，下笔可能亲。",
    "author": "杨万里"
  },
  {
    "id": "cef11950-137c-45e3-8991-545c3b5eefbd",
    "title": "和萧判官东夫韵寄之",
    "paragraphs": "湘江晓月照离裾，目送车尘至欲晡。归路新诗合千首，几时乘兴更三吾。眼边俗物只添睡，别后故人何似臞。尚策爬沙追历块，未甘直作水中凫。",
    "author": "杨万里"
  },
  {
    "id": "40e461c0-28c6-472f-a933-22d1f658c86a",
    "title": "木犀二绝句  其一",
    "paragraphs": "只道秋花艳未强，此花尽更有商量。东风染得千红紫，曾有西风半点香。",
    "author": "杨万里"
  },
  {
    "id": "c502ab62-26fc-4646-8f9d-0692d174e0f2",
    "title": "木犀二绝句  其二",
    "paragraphs": "轻薄西风未办霜，夜揉黄雪作秋光。吹残六出犹馀四，匹似天花更著香。",
    "author": "杨万里"
  },
  {
    "id": "bece405b-649e-4b28-a701-def5a9b85096",
    "title": "考试湖南漕司南归值雨",
    "paragraphs": "我亦知吾生有涯，长将病骨抵风沙。天寒短日仍为客，酒暖长亭未是家。又苦征夫催去去，更甘飞雨故斜斜。旧闻行路令人老，便恐霜毛一半加。",
    "author": "杨万里"
  },
  {
    "id": "6f957b45-0131-4e4d-be46-f8311eddfe0e",
    "title": "题湘中馆二首  其一",
    "paragraphs": "清境故应好，新寒殊不胜。征衣愁著尽，凭槛喜犹能。乱眼船离岸，关心山见稜。箇中有句在，下语更谁曾。",
    "author": "杨万里"
  },
  {
    "id": "9dbcbfd0-072e-4300-bb04-fad4204793e0",
    "title": "题湘中馆二首  其二",
    "paragraphs": "江欲浮秋去，山能渡水来。娵隅蛮语杂，欵乃楚声哀。寒早当缘闰，诗成未费才。愁边正无奈，欢伯一相开。",
    "author": "杨万里"
  },
  {
    "id": "a53ce09a-5f39-494b-8eb0-110671d7c299",
    "title": "送施少才赴试南宫二首  其一",
    "paragraphs": "我岂登名晚，今仍作吏卑。文能追古作，子未要人知。取第真成漫，危言良独奇。新知谁不乐，所要白头期。",
    "author": "杨万里"
  },
  {
    "id": "0e178bca-af44-4fe3-a98b-3f52f0643490",
    "title": "送施少才赴试南宫二首  其二",
    "paragraphs": "十日九奔命，同行半倦游。出城愁不早，思子悔何由。脚底已衡岳，眼中犹橘洲。似嫌疎过子，吾过更谁尤。",
    "author": "杨万里"
  },
  {
    "id": "e31acf86-79bf-4d32-888e-291364b2fac5",
    "title": "野菊",
    "paragraphs": "未与骚人当糗粮，况随流俗作重阳。政缘在野有幽色，肯为无人减妙香。已晚相逢半山碧，便忙也折一枝黄。花应冷笑东篱族，犹向陶翁觅宠光。",
    "author": "杨万里"
  },
  {
    "id": "d9806b29-3486-4a55-8e1b-fa305447b399",
    "title": "衡山值雨",
    "paragraphs": "稍喜归涂中半程，犹愁泥潦未知晴。雨来也不怜行客，风过何须作许声。",
    "author": "杨万里"
  },
  {
    "id": "de5bccec-d1fb-47ce-935a-a0d2ffc6bed1",
    "title": "至永州城外",
    "paragraphs": "恋恋庭闱竟北征，槐花唤我试诸生。了知归近犹看堠，更有愁来即入城。愚水端能勤入梦，崳峯何得嬾相迎。只应白发持环久，见我跫然笑未成。",
    "author": "杨万里"
  },
  {
    "id": "9e477398-a7be-47fc-af9d-d083f4e2ab75",
    "title": "寄别何运判德献移闽宪二首  其一",
    "paragraphs": "再岁三移节，千山一据鞍。梅花锦囊古，霜月绣衣寒。民欲刑几措，公于此岂难。谁令清庙器，未著侍臣冠。",
    "author": "杨万里"
  },
  {
    "id": "8a57f49a-22cd-47c7-ae74-1902b78adffb",
    "title": "寄别何运判德献移闽宪二首  其二",
    "paragraphs": "薄技工奚取，知音一已多。从公日几许，去我意如何。梦里闽山月，吟边楚水波。门阑万珠履，更试岁寒柯。",
    "author": "杨万里"
  },
  {
    "id": "802aa495-dead-4077-b812-805ed0d56cbd",
    "title": "视旱憩镜田店",
    "paragraphs": "走檄堪频捧，严程敢少徐。虽晴恐非久，犹热未全无。憩息翻增倦，驰驱减壮图。诗成兼利害，失闷得清臞。",
    "author": "杨万里"
  },
  {
    "id": "096fbb10-6b17-4e3e-84b0-c52f3c9bfdef",
    "title": "视旱过雨",
    "paragraphs": "已旱何秋雨，无禾始水声。病民岂天意，致此定谁生。汤爪宁须翦，桑羊可缓烹。小儒空自叹，得到凤凰城。",
    "author": "杨万里"
  },
  {
    "id": "ca774c83-4ea6-4c32-a3f3-d7e633044d28",
    "title": "水西野店皆不著宿夜抵石山虚",
    "paragraphs": "不著官人宿，无如野店何。见容幸有此，虽陋更嫌它。头蝨妨归梦，邻鸡伴寤歌。此生眠食尔，行路总蹉跎。",
    "author": "杨万里"
  },
  {
    "id": "25f2c54f-18ed-42b3-8fae-b06d27bc0576",
    "title": "明发石山",
    "paragraphs": "明发愁仍集，寒云又作屯。悬知今定雨，正坐夜来暄。便恐禾生耳，宁论客断魂。山深更须入，闻有早梅村。",
    "author": "杨万里"
  },
  {
    "id": "645efea6-fe59-4494-8a4c-f02a60924531",
    "title": "涉小溪宿淡山",
    "paragraphs": "径仄愁斜步，溪深怯正看。破船能不渡，晴色敢辞寒。白退山云细，青还玉宇宽。险艰明已济，魂梦未渠安。",
    "author": "杨万里"
  },
  {
    "id": "07ce75fd-1b88-4573-bdcf-9a6739bd5f24",
    "title": "题龙归寺壁",
    "paragraphs": "题字才前岁，冲寒又此行。竹能知雨至，窗不隔江清。走檄还曾了，禁人未肯晴。息肩更须喜，问路可怜生。",
    "author": "杨万里"
  },
  {
    "id": "13979d23-1a0c-47a0-9cf3-fd33bed61b46",
    "title": "董主簿正道壁间作水墨老梅一枝宿鹊缩脰合半眼栖焉",
    "paragraphs": "斜枝饱风雪，疎花淡冰玉。一鹊忍清寒，居然伴幽独。",
    "author": "杨万里"
  },
  {
    "id": "5605a651-c918-4e29-a90b-51b5afbaea63",
    "title": "普明寺见梅",
    "paragraphs": "城中忙失探梅期，初见僧窗一两枝。犹喜相看那恨晚，故应更好半开时。今冬不雪何关事，作伴孤芳却欠伊。月落山空正幽独，慰存无酒且新诗。",
    "author": "杨万里"
  },
  {
    "id": "a2a3b548-4b33-4454-98a8-824ef47469fc",
    "title": "寄周子充察院二首  其一",
    "paragraphs": "乡者豺当路，如今虎在山。百年诸老尽，一段好风还。谁谓永嘉末，人犹庆历间。班心公定可，更可押廷班。",
    "author": "杨万里"
  },
  {
    "id": "eb16edf6-253b-4baa-b8e3-227b483c2cdf",
    "title": "寄周子充察院二首  其二",
    "paragraphs": "迹远公犹记，情亲势使疎。忽思参研席，如许遽龙猪。云步知无那，文盟肯弃予。只哦五箇字，不愈一行书。",
    "author": "杨万里"
  },
  {
    "id": "2a62baf4-0a01-4d4b-b4a4-abf48f83465b",
    "title": "自音声巖泛小舟下高溪",
    "paragraphs": "晚日黄犹暖，寒江白更清。远山冲岸出，钓艇背人行。舟稳何妨小，波恬尔许平。大鱼不相报，拨剌得吾惊。",
    "author": "杨万里"
  },
  {
    "id": "1e83178a-947c-4598-8871-fabe92830db0",
    "title": "腊夜普明寺睡觉二首  其一",
    "paragraphs": "旅梦忘为客，簷声忽唤愁。亲庭未差远，佛屋不胜秋。只么功名是，如今悟解不。十年行路饱，谁不遣吾休。",
    "author": "杨万里"
  },
  {
    "id": "3ad77086-bfd4-430e-b165-b0c7fb9cb6b1",
    "title": "腊夜普明寺睡觉二首  其二",
    "paragraphs": "作腊聊村酒，依人只短檠。略无更可数，听到雨无声。犬吠知何苦，鸡寒肯更鸣。生来眠不足，老去梦难成。",
    "author": "杨万里"
  },
  {
    "id": "6ba34af1-978d-442d-a837-36a4c94c443c",
    "title": "腊后二首  其一",
    "paragraphs": "待腊惊还过，留年惜欲除。雨才三日有，雪更一冬无。游屐妨缘泞，寒威恋为炉。未须排旅闷，犹足助诗娱。",
    "author": "杨万里"
  },
  {
    "id": "18f4016a-d285-4416-a66d-8c6f855d83e7",
    "title": "腊后二首  其二",
    "paragraphs": "云暗虚疑暮，江空分外寒。如何山雨过，便尔岸沙干。奈此诗愁得，怀哉岁事阑。梅残吾更忍，不折一枝看。",
    "author": "杨万里"
  },
  {
    "id": "db782305-3f2a-4ec4-bf87-3f665f512c93",
    "title": "夜坐",
    "paragraphs": "欲雪天还惜，不风寒自生。灯摇无定影，火作始然声。又遣庭闱讯，悬知骨肉情。履端犹几日，有梦未归程。",
    "author": "杨万里"
  },
  {
    "id": "c13f8351-caf8-44cf-a71a-f3110989b92f",
    "title": "东寺诗僧照上人访予于普明寺赠以诗",
    "paragraphs": "故人深住白云隈，欲到何因只寄梅。岁晚观山吾独立，泥中骑马子能来。转头不觉三年别，病眼相看一笑开。说似少陵真句法，未应言下更空回。",
    "author": "杨万里"
  },
  {
    "id": "5eb2006d-520d-41dc-9b7f-27a662c62861",
    "title": "题照上人迎翠轩二首  其一",
    "paragraphs": "寺外秋山触眼明，寺根秋水洗心清。晴岚暖翠来未了，不用高人倒屣迎。",
    "author": "杨万里"
  },
  {
    "id": "3461844f-2d5f-4d3f-a613-76de24eb44e2",
    "title": "题照上人迎翠轩二首  其二",
    "paragraphs": "参寥癞可去无还，谁踏诗僧最上关。欲具江西句中眼，犹须作礼问云山。",
    "author": "杨万里"
  },
  {
    "id": "dd6038ab-4d9d-4790-9bde-5ba37e005b84",
    "title": "得亲老家问二首  其一",
    "paragraphs": "节里难为客，家中数有书。慈亲问归否，意绪各何如。强酒那能尽，添愁不更除。旧来贫未仕，父子岂相疎。",
    "author": "杨万里"
  },
  {
    "id": "689551a3-995b-46d5-9658-33ee459451ac",
    "title": "得亲老家问二首  其二",
    "paragraphs": "济世吾无策，迎亲仕屡惊。干坤裂未补，簪笏达何荣。三径犹须禄，羣飞不复情。山林早回首，诗酒且平生。",
    "author": "杨万里"
  },
  {
    "id": "cc404162-75c3-469c-abe9-2333d4c23a10",
    "title": "立春前一夕二首  其一",
    "paragraphs": "春忽明朝是，冬将半夜非。年华只不住，客子未能归。微霰疎还密，寒簷滴又稀。撚须真浪苦，呵笔更成挥。",
    "author": "杨万里"
  },
  {
    "id": "403fea0c-6bb7-4bba-a830-2ead2164de28",
    "title": "立春前一夕二首  其二",
    "paragraphs": "腊尽春还好，朝暄暮复寒。雨晴终日异，衣著一冬难。生菜知无分，残梅不用看。本凭书遣睡，转更睡相干。",
    "author": "杨万里"
  },
  {
    "id": "bee65e51-37fd-4959-8b15-8e0f94ea0a1f",
    "title": "霰",
    "paragraphs": "雪花遣霰作前锋，势颇张皇欲暗空。筛瓦巧寻疎处漏，跳阶误到暖边融。寒声带雨山难白，冷气侵人火失红。方讶一冬暄较甚，今宵敢歎卧如弓。",
    "author": "杨万里"
  },
  {
    "id": "c3ffb65f-901c-431a-a085-76806cdd0662",
    "title": "立春日有怀二首  其一",
    "paragraphs": "飘蓬敢恨一年迟，客里春光也自宜。白玉青丝那得说，一杯咽下少陵诗。",
    "author": "杨万里"
  },
  {
    "id": "875f3de0-66c3-4c21-8166-fc7a7d71db71",
    "title": "立春日有怀二首  其二",
    "paragraphs": "玉堂著句转春风，诸老从前亦寓忠。谁为君王供帖子，丁宁绮语不须工。",
    "author": "杨万里"
  },
  {
    "id": "efe0aefb-f76c-4ba5-b094-c5c114cdda37",
    "title": "立春新晴",
    "paragraphs": "宿云送腊晓仍开，日动江光度竹来。春到更晴谁不喜，时迁不道老相催。山村敢惜身犹远，边地应怜战未回。春鸟岂知人意绪，新声只欲劝衔杯。",
    "author": "杨万里"
  },
  {
    "id": "cb7aa1d8-e035-4b41-b1e7-d639823bdfb0",
    "title": "晚立普明寺门时已过立春去除夕三日尔将归有歎",
    "paragraphs": "萧萧淅淅荻花风，惨惨澹澹云物容。欲雪不雪关得侬，得归未归一莞中。年华纵留春已换，半生作客今何恨。夜来飞霰打僧窗，便恐雪真数尺强。催科不拙亦安出，吾民沥髓不濡骨。边头犀渠未晏眠，天不雨粟地流钱。",
    "author": "杨万里"
  },
  {
    "id": "67330d69-49ca-4bf2-abcf-fabb264df5cf",
    "title": "除夕前一日归舟夜泊曲涡市宿治平寺",
    "paragraphs": "江宽风紧折绵寒，滩多岸少上水船。市何曾远船不近，意已先到灯明边。夜投古寺冲泥入，湿薪烧作虫声泣。冷窗冻笔更成眠，也胜疎篷仰见天。市人歌呼作时节，诗人两膝高于颊。还家儿女问何如，明日此怀犹忍说。",
    "author": "杨万里"
  },
  {
    "id": "5a088a99-5834-4050-bef8-963471f6d31f",
    "title": "癸未上元后永州夜饮赵敦礼竹亭闻蛙醉吟",
    "paragraphs": "茅亭夜集俯万竹，初月未光让高烛。主人酒令来无穷，恍然堕我醉乡中。草间蛙声忽三两，似笑吾人悭酒量。只作蛙听故自佳，何须更作鼓吹想。尚忆同登万石亭，倚栏垂手望寒青。只今真到寒青里，吾人不饮竹不喜。",
    "author": "杨万里"
  },
  {
    "id": "1ba66852-76a7-40a9-9637-997a1a0269e4",
    "title": "过百家渡四绝句  其一",
    "paragraphs": "出得城来事事幽，涉湘半济值渔舟。也知渔父趁鱼急，翻著春衫不裹头。",
    "author": "杨万里"
  },
  {
    "id": "ece3fd7a-1d66-407a-b036-0923e899ffea",
    "title": "过百家渡四绝句  其二",
    "paragraphs": "园花落尽路花开，白白红红各自媒。莫问早行奇绝处，四方八面野香来。",
    "author": "杨万里"
  },
  {
    "id": "46dbcaba-40be-4167-a108-63ee22ba3eb3",
    "title": "过百家渡四绝句  其三",
    "paragraphs": "柳子祠前春已残，新晴特地却春寒。疎篱不与花为护，只为蛛丝作网竿。",
    "author": "杨万里"
  },
  {
    "id": "794c1236-8170-4c0b-92de-489edd4b190c",
    "title": "过百家渡四绝句  其四",
    "paragraphs": "一晴一雨路干湿，半淡半浓山叠重。远草平中见牛背，新秧疎处有人踪。",
    "author": "杨万里"
  },
  {
    "id": "c9657a1c-0a35-4098-86c8-1e87ef4af37c",
    "title": "武冈李簿回多问萧判官东夫",
    "paragraphs": "客有来从天一隅，相逢喜问子何如。橘洲各自分马首，湘水更曾烹鲤鱼。心近人遐长作恶，离多合少可无书。得知安稳犹差慰，敢道韦郎迹也疎。",
    "author": "杨万里"
  },
  {
    "id": "62cf144e-3932-4314-b48d-573e3a4914d7",
    "title": "迓新守值雨",
    "paragraphs": "春雨不大又不晴，只与行人禁送迎。小溪绿涨竟何曾，官路黄泥滑不胜。今年送迎乃尔苦，去年送迎正如许。风严火灭未五更，暗行十里鸡三鸣。行路最难仍最恶，平生历尽今更觉。前人失脚后人笑，后人失脚那可料。",
    "author": "杨万里"
  },
  {
    "id": "dff2d3a6-71f0-44b4-a667-fd4ac3cfc2a0",
    "title": "负丞零陵更尽而代者未至家君携老幼先归追送出城正值泥雨万感骤集",
    "paragraphs": "吾父先归吾未可，吾母已行犹顾我。儿女喜归未解悲，我愁安得似儿癡。墙头人看不须羨，居者那知行者叹。昨日幸晴今又雨，天公管得行人苦。吾母病肺生怯寒，晚风鸣屋正无端。人家养子要作官，吾亲此行谁使然。",
    "author": "杨万里"
  },
  {
    "id": "ed9d7aec-dd4f-4af9-b954-8f410f59f742",
    "title": "送别吕令圣与",
    "paragraphs": "一门三相千子孙，后有公家前诸袁。有治国谱无县谱，种爱在堂铭在门。谁能不徼鬻爵恩，民乃不识田亩钱。姓名堕在诸公口，去去云霄稳著鞭。三年为寮无间然，公行何得搀吾先。取别当愁今更喜，定知同醉西湖莲。",
    "author": "杨万里"
  },
  {
    "id": "5c6a6473-6a0a-4bf8-b45c-5df03f97f80e",
    "title": "和司法张仲良醉中论诗二首  其一",
    "paragraphs": "醉语醒犹记，来诗读转新。不缘朋好密，其奈客居贫。无乃阳秋误，云何鼠朴珍。端令和者寡，敢以速为神。",
    "author": "杨万里"
  },
  {
    "id": "266a67e4-9813-4f66-a312-ff75f9d0022f",
    "title": "和司法张仲良醉中论诗二首  其二",
    "paragraphs": "相过宁嫌数，未行先畏辞。要宽千里别，犹费几篇诗。意得翻难售，声希只自奇。此生诗社里，三折或知医。",
    "author": "杨万里"
  },
  {
    "id": "fdb86dbb-4461-4d31-a075-178dc841e648",
    "title": "题唐德明秀才玉立斋",
    "paragraphs": "坡云无竹令人俗，我云俗人正累竹。玉立斋前一万竿，能与主人相对寒。看竹哦诗笔生力，山童怪予遽忘食。不但不可一日无，斯须无此看何如。诗成欲写且复歇，恐竹嫌诗未清绝。丁宁一竿不可除，竹亦何曾减风月。",
    "author": "杨万里"
  },
  {
    "id": "833dc39d-0939-4c36-8433-fc10b3b1180e",
    "title": "张仲良久约出郊以诗督之二首  其一",
    "paragraphs": "百花亭下花如海，子厚宅前溪似油。幕下风流法曹掾，坐窗犹未作遨头。",
    "author": "杨万里"
  },
  {
    "id": "6c55771b-f48a-400b-bb33-316ea2854964",
    "title": "张仲良久约出郊以诗督之二首  其二",
    "paragraphs": "只道今春不肯晴，已晴谁遣不郊行。忍违花底提壶语，不虑屋头鸠妇鸣。",
    "author": "杨万里"
  },
  {
    "id": "c66b77bb-b270-4676-9a62-c0faa8ed13e3",
    "title": "和仲良催看黄才叔秀才南园牡丹",
    "paragraphs": "愁雨留花花已阑，作晴犹喜两朝寒。山城春事无多子，可缓黄园探牡丹。",
    "author": "杨万里"
  },
  {
    "id": "b8d5cd04-c83f-4682-a1cc-1503a4f4aa5b",
    "title": "谢唐德明惠笋",
    "paragraphs": "高人爱笋如爱玉，忍口不餐要添竹。云何又遣十辈来，昏花两眼为渠开。贩夫束缚向市卖，外强中干美安在。锦纹犹带落花泥，不论烧煮两皆奇。猪肝累人真可怍，以笋累公端不恶。",
    "author": "杨万里"
  },
  {
    "id": "cbe6de29-1699-4579-b5f8-bd521dc91214",
    "title": "别吴教授景衡",
    "paragraphs": "道合从人笑，情亲觉别难。得朋何恨晚，到老几相看。世路今逾窄，吾徒却自宽。此心各相勉，不但道加餐。",
    "author": "杨万里"
  },
  {
    "id": "2612d78d-dbe9-4998-a264-431ffdff7ce6",
    "title": "谒张安国",
    "paragraphs": "帝苑花秾记并游，万人回首看鼇头。也知旬月应颛面，已逼云霄又作州。别后闻公非故我，学林著脚到前修。登门犹说同年话，未觉红鸾映白鸥。",
    "author": "杨万里"
  },
  {
    "id": "a72b2a78-4c42-4d2a-9b0e-7f9e676cd4e0",
    "title": "龚令国英约小集感冷暴下归卧感而赋焉二首  其一",
    "paragraphs": "客里何烦病，春馀不谓寒。并来无计奈，那得有怀宽。憎药犹须强，耽书更暇看。两亲问消息，敢道不平安。",
    "author": "杨万里"
  },
  {
    "id": "4d0d8224-54ce-4f42-aaa1-a1b5566934b4",
    "title": "龚令国英约小集感冷暴下归卧感而赋焉二首  其二",
    "paragraphs": "吏卒稀仍散，僮奴野自亲。问吾适无恙，遽病此何因。初觉身为客，还疑老逼人。焚香发深省，一笑对残春。",
    "author": "杨万里"
  },
  {
    "id": "e6c6e1b4-5245-4bb3-b879-c8afd7e952a6",
    "title": "仲良见和再和谢焉四首  其一",
    "paragraphs": "未惜诗脾苦，端令鬼胆寒。吾才三鼓竭，君思九江宽。作者今犹古，灯前捲又看。不辞须撚断，只苦句难安。",
    "author": "杨万里"
  },
  {
    "id": "da527394-f75f-49e6-bac3-9bd0c18afa5f",
    "title": "仲良见和再和谢焉四首  其二",
    "paragraphs": "谁谓陈三远，髯张下笔亲。夫何此意合，恐有宿生因。我岂慵开眼，年来寡见人。更烦彫好句，割取楚江春。",
    "author": "杨万里"
  },
  {
    "id": "0bcde62b-f75b-4089-bb35-8dbedf8931a3",
    "title": "仲良见和再和谢焉四首  其三",
    "paragraphs": "健论开仍阖，清规高更寒。抗章胡未报，忧世可能宽。收用今宁晚，飞鶱尚会看。自怜千虑短，所愿一枝安。",
    "author": "杨万里"
  },
  {
    "id": "9e169dce-ea91-4685-9ff0-c542d9bd7030",
    "title": "仲良见和再和谢焉四首  其四",
    "paragraphs": "岂不为寮久，兹焉独愈亲。卜居如不近，同志竟何因。山鸟频招饮，江花解笑人。风颠仍雨急，枉却一年春。",
    "author": "杨万里"
  },
  {
    "id": "1e24e61e-99bb-421b-a6cd-a520bcb74264",
    "title": "晚寒",
    "paragraphs": "莫道今晨热，东风未得欺。晚来作恶甚，寒似禁烟时。约雨斜还整，吹花合且离。不应如许峭，故故恼吾衰。",
    "author": "杨万里"
  },
  {
    "id": "ee508cc0-a77f-4878-9034-6748ab5e5b22",
    "title": "和仲良病中耽睡",
    "paragraphs": "居士何曾病，羣儿错见怜。对床正风雨，落纸忽云烟。欲夏花全退，犹寒柳尚眠。如何睡乡里，只是著诗仙。",
    "author": "杨万里"
  },
  {
    "id": "1a1baa59-5968-4860-ac4a-8cda47cb3ce9",
    "title": "和仲良春晚即事五首  其一",
    "paragraphs": "几许春才好，谁令绿遽深。风光曾著眼，时序只惊心。永日便甘寝，羁怀怯苦吟。春归犹作客，晴少更多阴。",
    "author": "杨万里"
  },
  {
    "id": "8cce780d-15b4-40a5-992c-021bd2564588",
    "title": "和仲良春晚即事五首  其二",
    "paragraphs": "春在已愁热，夏来还解凉。一年又如许，万事更须忙。情薄忘花减，心危愿岁穰。平生只坐嬾，何药疗嵇康。",
    "author": "杨万里"
  },
  {
    "id": "7ab34dc1-4006-430b-bc89-99214bacf1ae",
    "title": "和仲良春晚即事五首  其三",
    "paragraphs": "欲与东风说，休吹堕絮飞。吾行正无定，魂梦岂忘归。花暖能醺眼，山浓欲染衣。只嫌春已老，此景也应稀。",
    "author": "杨万里"
  },
  {
    "id": "ef3e5c70-1f1b-4d12-b7b6-cb6faf2801f6",
    "title": "和仲良春晚即事五首  其四",
    "paragraphs": "贫难聘欢伯，病敢跨连钱。梦岂花边到，春俄雨里迁。一犁关五秉，百箔候三眠。只有书生拙，穷年垦纸田。",
    "author": "杨万里"
  },
  {
    "id": "e788393c-92e0-43bd-9fb5-a5299d3a48af",
    "title": "和仲良春晚即事五首  其五",
    "paragraphs": "笋改斋前路，蔬眠雨后畦。晴江明处动，远树看来齐。我语真彫朽，君诗妙斲泥。殷勤报春去，恰恰一鶑啼。",
    "author": "杨万里"
  },
  {
    "id": "9c0ef719-028b-4a47-9710-7fa97810156a",
    "title": "题潘彦政叔姪濯缨斋",
    "paragraphs": "愚溪之口湘江左，茅斋不小亦不大。斋前看江江只流，江中望斋斋更幽。两潘读书韵清壮，湘妃出听鱼吹浪。大潘皎如鹤出林，小潘不减在沙金。向来姓名到天府，市人莫笑渠尘土。濯缨当属最闲人，两潘且弹冠上尘。",
    "author": "杨万里"
  },
  {
    "id": "58f09280-7a73-4b39-8a8a-7a91d737167d",
    "title": "和仲良分送柚花沉三首  其一",
    "paragraphs": "薰然真腊水沉片，烝以洞庭春雪花。只得掾曹作南董，国香未向俗人夸。",
    "author": "杨万里"
  },
  {
    "id": "6103f105-e6bf-4ec1-b298-3fdb72711fe8",
    "title": "和仲良分送柚花沉三首  其二",
    "paragraphs": "锯沉百叠糁琼英，一日三薰更九烝。却悔香成太清绝，龙涎生妬木犀憎。",
    "author": "杨万里"
  },
  {
    "id": "3fc96178-91a3-41eb-8d44-3ef75b1467db",
    "title": "和仲良分送柚花沉三首  其三",
    "paragraphs": "鹤骨龙筋金玉相，诗人十袭几年藏。已惊好手夺天巧，更遣馀芬恼楚狂。",
    "author": "杨万里"
  },
  {
    "id": "320957aa-5cec-43d6-ab02-3c6d93f5a416",
    "title": "再病书怀呈仲良四首  其一",
    "paragraphs": "病身谁伴亦谁怜，赢得昏昏几觉眠。睡起不知身是病，踞床看尽水沉烟。",
    "author": "杨万里"
  },
  {
    "id": "d6946439-ecfc-46a2-aa23-05a2e7155e2c",
    "title": "再病书怀呈仲良四首  其二",
    "paragraphs": "病中嫌雨又嫌晴，自是情怀未苦平。两日雨多端不恶，市声洗尽只簷声。",
    "author": "杨万里"
  },
  {
    "id": "831adcd6-9c32-4e2c-ac99-f7c3d359a450",
    "title": "再病书怀呈仲良四首  其三",
    "paragraphs": "功名销尽向来心，诗酒从今也不禁。夜雨遣人归思动，不知湘水几篙深。",
    "author": "杨万里"
  },
  {
    "id": "a3bc932a-5167-48c2-a271-02638178bc8f",
    "title": "再病书怀呈仲良四首  其四",
    "paragraphs": "方外诗豪张仲良，义风今日更谁双。绝怜病客无半眼，粥饭随宜到小窗。",
    "author": "杨万里"
  },
  {
    "id": "97c141fb-2d0f-496b-a647-4a1a0a7e36f1",
    "title": "赠蜀中相士范思齐往全州见万先之教授",
    "paragraphs": "两脚那解上金銮，两手只合把钓竿。比身管乐儿时态，已翻九河洗我肝。范生来自浣花里，眼中之人定谁贵。百鍊未必贤绕指，贵人正要老于事。斜风细雨又春休，落花啼鸟总春愁。试问谈间立封侯，何如百钱挂杖头。",
    "author": "杨万里"
  },
  {
    "id": "97e8511f-7483-4937-887f-34dda9a3061c",
    "title": "和唐德明问病二首  其一",
    "paragraphs": "罢却微官且客居，庭闱不近信全疎。更无竹下子唐子，谁与过逢说异书。",
    "author": "杨万里"
  },
  {
    "id": "53e6bb74-53da-4d55-981c-53649618dd28",
    "title": "和唐德明问病二首  其二",
    "paragraphs": "俟命循天更不疑，朶颐那可换灵龟。逍遥岂在榆枋外，问著扶摇总不知。",
    "author": "杨万里"
  },
  {
    "id": "a3b6d996-0e82-4b75-8f83-44f039c57880",
    "title": "又和梅雨",
    "paragraphs": "管得天公雨更晴，何关客子病心情。得归此意良不恶，且住微躯也自轻。",
    "author": "杨万里"
  },
  {
    "id": "4582af2b-8381-45bb-b583-9664d81254a6",
    "title": "又和见喜病间",
    "paragraphs": "初病杨花犹乱飞，即今梅子已黄稀。卧惊节物遽如许，起得沉緜更解肥。云寺耶溪招布袜，斜风细雨欠蓑衣。半生不结脩门梦，只梦家山唤早归。",
    "author": "杨万里"
  },
  {
    "id": "e856056b-edb4-414c-b02d-230d0c87f401",
    "title": "罢丞零陵忽病伤寒谒医两旬如负担者日远日重改谒唐医公亮九日而无病矣谢以长句",
    "paragraphs": "料病如料敌，用药如中的。淮阴百战有百胜，由基百发无一失。老唐脉法明更高，阅人二竖可得逃。探囊起死无德色，掉臂不为曳裾客。但使乡邻少卧疴，眼底名医麻竹多。嗟予诗瘦仍多病，两旬进尺退不寸。逢君已晚亦未恨，扫除何曾费馀刃。长句借手聊尔耳，真成不直一杯水。",
    "author": "杨万里"
  },
  {
    "id": "2923f630-c8c1-459c-9563-1ac3029ce83c",
    "title": "题黄才叔看山亭",
    "paragraphs": "春山华润秋山瘦，雨山点黯晴山秀。湖湘山色天下稀，零陵乃复白其眉。作亭不为俗人好，箇竹把茅吾事了。朝来看山佳有馀，为渠更尽一编书。",
    "author": "杨万里"
  },
  {
    "id": "8b035f11-56b1-4f05-aeca-386e82ad2239",
    "title": "送张倅",
    "paragraphs": "山西劲气何曾歇，秦汉迄今几奇杰。张公长身须鬓苍，斜飞不入鹓鹭行。狂卒叫讙民震扰，不劳谈笑斯须了。皇上方披舆地图，烦公赤手系单于。捕逐虎豹公则老，坐运筹策公尚少。",
    "author": "杨万里"
  },
  {
    "id": "2a502e4a-e2e5-46ee-aa39-66fdaf790f55",
    "title": "题所寓唐德明书斋",
    "paragraphs": "凫鹜行中脱病身，竹林深处得幽人。只言官满浑无事，也被诗愁搅一春。",
    "author": "杨万里"
  },
  {
    "id": "c41c4dbe-8654-4997-a89b-a299d79547fc",
    "title": "白含笑",
    "paragraphs": "薰风晓破碧莲莟，花意犹低白玉颜。一粲不曾容易发，清香何自遍人间。",
    "author": "杨万里"
  },
  {
    "id": "840feb59-1d20-4f80-bf2a-203a97fba876",
    "title": "题唐德明建一斋",
    "paragraphs": "城南前江后山趾，竹斋正对寒江启。不嫌渔火乱书灯，只苦橹声惊睡美。平生刺头钻故纸，晚知此道无多子。从渠散漫汗牛书，笑倚江枫弄江水。",
    "author": "杨万里"
  },
  {
    "id": "b232e2d2-be40-4860-9fc9-1a0d5847c16d",
    "title": "夜离零陵以避同僚追送之劳留二绝简诸友  其一",
    "paragraphs": "已坐诗臞病更羸，诸公刚欲饯湘湄。夜浮一叶逃盟去，已被沙鸥圣得知。",
    "author": "杨万里"
  },
  {
    "id": "3f6548f4-2265-4475-8703-9939c2f3407e",
    "title": "夜离零陵以避同僚追送之劳留二绝简诸友  其二",
    "paragraphs": "思归日日只空言，一棹今真水月间。半夜犹闻郡楼鼓，明朝应失永州山。",
    "author": "杨万里"
  },
  {
    "id": "962f009f-7246-41ed-a840-5ee94a90201a",
    "title": "泊冷水浦",
    "paragraphs": "前夕放船湘口步，约到衡州来日午。五程一减作三程，谢渠江涨半篙清。今日雨来三四五，又闭疎篷听暮雨。长年商量泊船所，雨外青山更青处。",
    "author": "杨万里"
  },
  {
    "id": "305e4683-7e59-4d34-94be-e7e4ac9ad8bc",
    "title": "憩连岭店",
    "paragraphs": "此馆初明眼，前山正接眉。热嫌连日甚，凉惜两朝迟。雨竹何其重，风鸥不自持。庭闱犹百里，早已豁愁思。",
    "author": "杨万里"
  },
  {
    "id": "e97ca729-bf93-400b-984b-d28fabe418ff",
    "title": "早行见萤",
    "paragraphs": "浅草时双起，深丛忽独明。情知晓月淡，意欲照人行。扇扑高无奈，风斜半欲横。书帷吾已嬾，不拟著囊盛。",
    "author": "杨万里"
  },
  {
    "id": "e2761966-782b-4dc6-8f57-2338631a5d7f",
    "title": "和人七夕",
    "paragraphs": "爱月斜仍细，占星久未过。浪传商用事，正苦汗成河。蛛喜今宵缀，蝇憎昨日多。吾文那乞巧，诗或拟阴何。",
    "author": "杨万里"
  },
  {
    "id": "d7eb4456-1705-4969-915c-a531952e89c3",
    "title": "送抹利花与庆长",
    "paragraphs": "江梅去去木犀晚，萱草石榴刺人眼。抹利独立幽更佳，龙涎避香雪避花。朝来无热夜凉甚，急遣山童问花信。一枝带雨折来归，走送诗人觅好诗。",
    "author": "杨万里"
  },
  {
    "id": "07023842-4865-438e-94c7-8babe408614f",
    "title": "新居翦茅",
    "paragraphs": "小筑初开一亩基，晚风散策已相宜。山童何急催归去，正是凉生月上时。",
    "author": "杨万里"
  },
  {
    "id": "2d95d846-be42-4ecf-bb2a-155ef66489dc",
    "title": "读罪己诏时有符离之溃  其一",
    "paragraphs": "莫读轮台诏，令人泪点垂。天乎容此虏，帝者渴非罴。何罪良家子，知它大将谁。愿惩危度口，傥复雁门踦。",
    "author": "杨万里"
  },
  {
    "id": "5629a05b-f7e5-4dc8-acb7-1adc05bbc7c6",
    "title": "读罪己诏时有符离之溃  其二",
    "paragraphs": "乱起吾降日，吾将强仕年。中原仍梦里，南纪且愁边。陛下非常主，羣公莫自贤。金台尚未筑，乃至羨强燕。",
    "author": "杨万里"
  },
  {
    "id": "81ae369f-3ecf-47c4-89c9-847cbf56b35d",
    "title": "读罪己诏时有符离之溃  其三",
    "paragraphs": "只道六朝窄，渠犹数百春。国家祖宗泽，天地发生仁。历服端传远，君王但侧身。楚人要能惧，周命正惟新。",
    "author": "杨万里"
  },
  {
    "id": "38da0575-4f79-4c3b-a823-2e1768ab591d",
    "title": "题代度寺",
    "paragraphs": "一别重来十五年，残僧半在寺依然。黄杨当日绝低小，已过危簷也可怜。",
    "author": "杨万里"
  },
  {
    "id": "60b407cc-2b52-4905-851a-6a8727a2ec7a",
    "title": "又题寺后竹亭",
    "paragraphs": "行尽空房忽画栏，竹光和月入亭寒。壁间题字知谁句，醉把残灯子细看。",
    "author": "杨万里"
  },
  {
    "id": "c90d331e-b4c2-4714-930f-7a4380bd194a",
    "title": "中秋前两日别刘彦纯彭仲庄于白马山下",
    "paragraphs": "匆匆离合梦非梦，续续谈谐眠不眠。莫道对床容易著，试思分手几何年。长亭更放金荷浅，后夜谁同璧月圆。要得长随二三友，不知由我定由天。",
    "author": "杨万里"
  },
  {
    "id": "2c69571b-3b4c-459f-963f-2ee57c2636b3",
    "title": "早发建安寺过大栎虚",
    "paragraphs": "睡美那能动，朝凉强作行。吾方犯星起，人已趁虚声。近路还如许，长途作么生。两亲今正老，三釜又须营。",
    "author": "杨万里"
  },
  {
    "id": "160d76b0-c63d-417e-8631-201fab76c649",
    "title": "中秋前一夕翫月",
    "paragraphs": "月拟来宵好，吾先今夕遭。才升半壁许，已复一轮高。迁坐明相就，羣飞影得逃。望秋惟有此，彻夜敢辞劳。",
    "author": "杨万里"
  },
  {
    "id": "adb299bf-7a47-4533-8497-5edbd88ed2c0",
    "title": "赴调宿白沙渡族叔文远携酒追送走笔取别",
    "paragraphs": "扁舟斜缆白沙虚，欲行未发小踟蹰。吾家子云来得得，为携碧酒买白鱼。谊风多年冷似铁，非公其谁主风月。尊前醉倒定不嗔，同来多半箇中人。",
    "author": "杨万里"
  },
  {
    "id": "9cedbf08-a697-4f91-ad0c-45d055de767d",
    "title": "醉后题壁",
    "paragraphs": "夜寒星斗挂屋椽，我辈把酒不问天。语声未怕惊天上，只愁惊起白鸥眠。",
    "author": "杨万里"
  },
  {
    "id": "a54ab969-e1f6-419b-b975-a43d7509c252",
    "title": "夜雨泊新淦",
    "paragraphs": "乱眼才迷树，回头已湿沙。萧萧打篷急，点点入船斜。此夕初为客，何时却到家。馀樽曾卧否，唤取作生涯。",
    "author": "杨万里"
  },
  {
    "id": "9ee958e1-62e5-4ed3-9cce-0fc8675f9d6a",
    "title": "明发新淦晴快风顺约泊樟镇",
    "paragraphs": "雨到中宵歇，心知逗晓晴。排云数峰出，漏日半江明。风借轻帆便，天催嬾客行。不应樟镇酒，无意待人倾。",
    "author": "杨万里"
  },
  {
    "id": "739daafa-bfdd-4039-921f-0cc2aad3f28a",
    "title": "泊樟镇",
    "paragraphs": "北地三接淅，重来四肃霜。日斜秋树转，市散暮船忙。波捲清中白，霞翻紫外黄。汀沙浑换却，不记旧圜方。",
    "author": "杨万里"
  },
  {
    "id": "c344df39-f8c9-4fcf-a477-bac3738efdba",
    "title": "午憩堆钱岭",
    "paragraphs": "蚤作难为饭，前途又苦饥。尘劳正未了，眠食且随宜。小憩那思去，追程得更迟。馆人只冷眼，还为惜奔驰。",
    "author": "杨万里"
  },
  {
    "id": "fb4f8c05-8965-4996-a1e3-59bca441d2eb",
    "title": "路逢故将军李显忠以符离之役私其府库士怨而溃谪居长沙",
    "paragraphs": "贪将如中使，兵书不误今。只悲熊耳甲，谁怨褭蹄金。贾傅奚同郡，朱游独折心。书生何处说，诗罢自长吟。",
    "author": "杨万里"
  },
  {
    "id": "9860f309-0823-4d3d-b46d-ab627a52de0b",
    "title": "宿杨塘店",
    "paragraphs": "吾生行路何时了，旧馆重来身渐老。路旁松桂只十年，如今脩脩旧小小。昨宵宿处又云边，来宵还似今宵然。陈迹更待俛仰间，有酒不饮要称贤。",
    "author": "杨万里"
  },
  {
    "id": "9aa7b266-4f58-4561-b2ce-ebcab8143032",
    "title": "宿长林",
    "paragraphs": "雾月撩人白，风灯恼客青。倦多资美睡，酒薄免迟醒。",
    "author": "杨万里"
  },
  {
    "id": "068e0179-547e-469c-a304-adc9a1f41505",
    "title": "午憩东塘近白干江西地尽于此",
    "paragraphs": "日以秋还短，涂缘热故长。也知茅店小，奈此竹风凉。更远终然到，而吾有底忙。欲行犹小驻，咫尺便它乡。",
    "author": "杨万里"
  },
  {
    "id": "7d455a4a-01b1-4e5b-b813-ce06fc04b997",
    "title": "初寒",
    "paragraphs": "欲雨还晴又作阴，添衣已减却重寻。绝知不晚新寒到，更用先来破客心。",
    "author": "杨万里"
  },
  {
    "id": "8027b1cc-13e0-4f7e-ba7c-c5ad97740545",
    "title": "沙溪江亭",
    "paragraphs": "渔舟竟日不知还，水碓无人也不闲。斫却江头一丛柳，当愁无地著江山。",
    "author": "杨万里"
  },
  {
    "id": "b489777a-1723-48c6-a8a5-86173dcf00c2",
    "title": "宿张家店壁间有赵民则一绝句云舍策投床睡便浓觉来凉叶动西风惊秋念远无穷意客里知谁此夜同因次其韵",
    "paragraphs": "督邮不敌客愁浓，那更秋宵一笛风。公子何曾知许事，旷怀也解与人同。",
    "author": "杨万里"
  },
  {
    "id": "9479ddb6-1f79-4a14-bb0c-ad3f1fccca1c",
    "title": "蒋莲店有书柳子厚寄吴武陵琴诗三读敬哦五言",
    "paragraphs": "秋晴得凉行，壁阅遇佳读。已咽犹馀滋，将烬忽剩馥。语妙古未多，听难今良独。追诵惜去眼，信步遑拟足。惊心一鸟鸣，隔溪两峰绿。",
    "author": "杨万里"
  },
  {
    "id": "c6257c8b-4795-493f-b1b1-38b85a4c66f1",
    "title": "道逢王元龟阁学",
    "paragraphs": "秋日才昇却雾中，先生更去恐羣空。古谁云远今犹古，公亦安知世重公。轩冕何缘关此老，江山所过总清风。我行安用相逢得，不得趋隅又北东。",
    "author": "杨万里"
  },
  {
    "id": "aa859a41-7714-4c9c-a4b0-1a18e50c9805",
    "title": "宿枫平",
    "paragraphs": "休说江西西路行，东来骨瘦却诗清。恐缘桂玉疎云子，敢对溪山唤麴生。",
    "author": "杨万里"
  },
  {
    "id": "589a5143-6a56-4865-8e7e-adc0ec0c307e",
    "title": "发枫平",
    "paragraphs": "谷暗迷窗晓，山鸣报雨来。畦丁绝须喜，菜甲正新栽。倦路愁何那，冲泥惯岂才。吾诗未大好，也辱片云催。",
    "author": "杨万里"
  },
  {
    "id": "ad99057e-609d-47e4-97b8-d7ef01a8e59d",
    "title": "过下梅",
    "paragraphs": "不特山盘水亦回，溪山信美暇徘徊。行人自趁斜阳急，关得归鸦更苦催。",
    "author": "杨万里"
  },
  {
    "id": "d7c1ddfb-d73b-4961-bc50-a0bc55a500b7",
    "title": "九日落莫忆同施少才集长沙",
    "paragraphs": "九月九日今朝是，五里十里正未已。良辰美景只自美，不如且著黑棋子。浊醪不贱有如无，黄花新寄绝交书。三年客里两重九，去年却得登高友。醉吟岳麓道林间，天风吹帽挂君山。倒骑蹇馿下绝顶，眼花几落贾谊井。如今悔狂亦嬾游，不嫌清坐独醒休。",
    "author": "杨万里"
  },
  {
    "id": "5007b200-1ec8-49df-84e9-f1ace43c6f92",
    "title": "宿度息",
    "paragraphs": "薄云翳佳月，风为作金篦。我行以事役，云行亦忙为。如何今夕寒，只与客子期。忘情岂我辈，能禁秋兴悲。短檠不解事，唤我哦新诗。",
    "author": "杨万里"
  },
  {
    "id": "22c24e18-5ce4-4e16-a117-661cc389d95d",
    "title": "晓泊舟庙山",
    "paragraphs": "平水长先晓，无风也自涛。烟昏山易远，岸阔树难高。去雁鸣相报，游鱼冷总逃。轻寒容可忍，清眺得辞劳。",
    "author": "杨万里"
  },
  {
    "id": "a7554825-5d7b-4eee-a7a1-7ba5a3adda4a",
    "title": "到龙山头",
    "paragraphs": "影静长安道，凉风响辔衔。海天低到水，江日晚明帆。潮遣先驱壮，声吞绝岛巉。黄尘征袖满，却愧著朝衫。",
    "author": "杨万里"
  },
  {
    "id": "71cde543-d440-405e-bb59-3008afa434b6",
    "title": "见澹庵胡先生舍人",
    "paragraphs": "澹翁家近醉翁家，二老风流莫等差。黄帽朱耶饱烟雨，白头紫禁判鶑花。补天老手何须石，行地新堤早著沙。三岁别公千里见，端能解榻瀹春芽。",
    "author": "杨万里"
  },
  {
    "id": "ed9ef7f2-dace-4503-896f-fa7c78c18fb8",
    "title": "为王监簿先生求近诗",
    "paragraphs": "林下诗中第一仙，西风吹到日轮边。杜陵野客还惊市，国子先生小著鞭。拈出老谋开宇宙，本来清尚只云泉。新篇未许儿童诵，但得真传敢浪传。",
    "author": "杨万里"
  },
  {
    "id": "599126db-c92f-49ae-a3f0-d4886615f345",
    "title": "宿徐元达小楼",
    "paragraphs": "楼迥眠曾著，秋寒夜更加。市声先晓动，窗月傍人斜。役役名和利，憧憧马又车。如何泉石耳，禁得许諠譁。",
    "author": "杨万里"
  },
  {
    "id": "a2d1fd36-7113-4827-b27c-a9a879ef6523",
    "title": "赠相士蓑衣道人杜需二首  其一",
    "paragraphs": "与子生疎有底仇，谈间容易说封侯。病身更遣冰山倚，野鹤孤云也替愁。",
    "author": "杨万里"
  },
  {
    "id": "c2d7272c-ad88-410c-bbf4-71dda1b32e02",
    "title": "赠相士蓑衣道人杜需二首  其二",
    "paragraphs": "坐来小歇过眉拄，客里那能满眼酤。肯脱蓑衣借侬著，鸥边雨外且江湖。",
    "author": "杨万里"
  },
  {
    "id": "615e02bc-e4b8-4ea2-95c8-db4c9cfb62ff",
    "title": "跋马公弼省干出示山谷草圣浣花醉图歌",
    "paragraphs": "涪翁浣花醉图歌，歌词自作复自写。少陵无人张颠死，此翁奄有二子者。不论钗股与锥沙，更数旱蛟及惊蛇。诗仙不合兼草圣，鬼妬天嗔教薄命。人言爱书缘爱贤，紫眉未必胜青编。旧时鬼门关外客，如今一字抵尺璧，何须千载空相忆。",
    "author": "杨万里"
  },
  {
    "id": "b04de810-a4be-4819-999a-e8aeb482168c",
    "title": "送王监簿民瞻南归",
    "paragraphs": "潮头打云云不留，月波泼窗窗欲流。夜寒报晴岂待晓，天公端为卢溪老。卢溪在山不知年，卢溪出山即日还。黄纸苦催得高卧，青霞成癖谁能那。诏谓先生式国人，掉头已复烟林深。路旁莫作两疎看，老儒不用橐中金。",
    "author": "杨万里"
  },
  {
    "id": "4ada0c2b-6baa-4666-8e9b-f1f575fdbba3",
    "title": "澹庵坐上观显上人分茶",
    "paragraphs": "分茶何似煎茶好，煎茶不似分茶巧。蒸水老禅弄泉手，隆兴元春新玉爪。二者相遭兔瓯面，怪怪奇奇真善幻。纷如擘絮行太空，影落寒江能万变。银瓶首下仍尻高，注汤作字势嫖姚。不须更师屋漏法，只问此瓶当响答。紫微仙人乌角巾，唤我起看清风生。京尘满袖思一洗，病眼生花得再明。汉鼎难调要公理，策勳茗椀非公事。不如回施与寒儒，归续茶经传衲子。",
    "author": "杨万里"
  },
  {
    "id": "cd0e067b-35a9-4256-a8a5-f0f7835af8f4",
    "title": "谢赵茂甫惠浙曹中笔蜀越薄牋二首  其一",
    "paragraphs": "公子平生无长物，几研生涯敌玉冰。二妙端能并送似，便呼毛颖试谿藤。",
    "author": "杨万里"
  },
  {
    "id": "5c985d1d-dc4c-4ac1-891b-45aea0ed344d",
    "title": "谢赵茂甫惠浙曹中笔蜀越薄牋二首  其二",
    "paragraphs": "百楮先生十兔尖，心知奇绝敢言贪。诗无好语书仍俗，喜气多多抵得惭。",
    "author": "杨万里"
  },
  {
    "id": "dcf18e49-aac5-47b2-984b-0e3124760a1f",
    "title": "和马公弼夜雨",
    "paragraphs": "一雨未辞泥至腰，新寒疠气喜全消。都人得此正希阔，远客幡然成寂寥。声在疎簷与黄叶，梦听禁漏近丹霄。愁心却被诗勾引，始觉君家我里遥。",
    "author": "杨万里"
  },
  {
    "id": "81b5ca0f-eb9e-43f9-9ea2-e7dba48480e2",
    "title": "再和错综其韵",
    "paragraphs": "家书希到恐缘遥，岂有全无雁拂霄。屈指大刀违破镜，负渠缩项及长腰。何当竹外扁舟去，趁取梅梢未雪消。頼有可人同舍客，破愁得句似参寥。",
    "author": "杨万里"
  },
  {
    "id": "3bedbe69-6bb9-4026-9e91-3d946fb6aae9",
    "title": "和赵彦德旅怀是夕渠诵诗鼓琴",
    "paragraphs": "客间眼暗可逢人，公子诗琴却有神。频掉乌纱知得句，快挥绿绮更留尘。飘零不问今何夕，邂逅相欢意便亲。作许生涯浑不恶，只愁我辈转须贫。",
    "author": "杨万里"
  },
  {
    "id": "bb56acfc-c3dd-453f-b65e-f1bcab92f068",
    "title": "至日前思亲",
    "paragraphs": "节近亲庭远，天寒日暮时。未风窗已报，欲雪脚先知。",
    "author": "杨万里"
  },
  {
    "id": "da95853b-77ce-4e8c-b85b-3960b28c61f3",
    "title": "和汤叔度雪",
    "paragraphs": "道得闲来尽未闲，颇缘幽事搅心间。卧听雪作披衣起，不待天明带月看。更觉梅枝殊摘索，只惊蓬鬓却羁单。飞花岂解知人意，风里时时戏作团。",
    "author": "杨万里"
  },
  {
    "id": "49b9129d-6230-4ec4-8c64-16b38f07b2fa",
    "title": "和马公弼雪",
    "paragraphs": "洒竹穿梅湖更山，客间得此未嫌寒。髯疎也被轻轻点，齿冷犹禁细细餐。晴了还成三日冻，销馀留得半庭看。凭谁说似王郎妇，盐絮吟来总未安。",
    "author": "杨万里"
  },
  {
    "id": "b6e0f2ca-1c92-40a1-91e2-95fe4aa749fe",
    "title": "中书胡舍人玉堂夜直用万里所和汤君雪韵和寄逆旅再和谢焉",
    "paragraphs": "紫禁仙人视草闲，宫云低到绮疏间。玉妃为作回风舞，金炬高烧带笑看。得句却嫌椽笔小，冲泥遣慰客毡单。夜哦妙语锵鸾鹤，不觉梅梢霁日团。",
    "author": "杨万里"
  },
  {
    "id": "5c32df0f-d6bf-477c-8241-907006258e46",
    "title": "和符君俞卜邻",
    "paragraphs": "朱崖柳色欲春风，庾岭梅花尚雪容。念子南归骑瘦马，只今谁解好真龙。吾乡端是山水窟，何日来同丘壑胸。白鹭青原不妨拣，诛茅结屋看何从。",
    "author": "杨万里"
  },
  {
    "id": "89376210-3b04-4c7d-82eb-6c988bfe5f10",
    "title": "引见前一夕寓宿徐元达小楼元达招符君俞胡季永小集走笔和君俞韵",
    "paragraphs": "主宾呼酒卷沧溟，我亦何人与德星。高阁连云压潮白，前山倒影入杯青。细哦秀句清无底，匹似疎梅寒更馨。不惜坐间作颓玉，只愁宫漏又须听。",
    "author": "杨万里"
  },
  {
    "id": "1ad52e3d-0f3d-4e3c-a596-a0400f5657d6",
    "title": "同君俞季永步至普济寺晚泛西湖以归得四绝句  其一",
    "paragraphs": "阁日微阴不碍晴，杖藜小倦且须行。湖山有意留侬款，约束疎钟未要声。",
    "author": "杨万里"
  },
  {
    "id": "bab27c2c-1f71-4ec6-9d07-1da62f36c56a",
    "title": "同君俞季永步至普济寺晚泛西湖以归得四绝句  其二",
    "paragraphs": "烟艇横斜柳港湾，云山出没柳行间。登山得似游湖好，却是湖心看尽山。",
    "author": "杨万里"
  },
  {
    "id": "a5ba6067-e454-465a-a399-1b35d808a101",
    "title": "同君俞季永步至普济寺晚泛西湖以归得四绝句  其三",
    "paragraphs": "西湖虽老为人容，不必花时十里红。卷取郭熙真水墨，枯荷折苇小霜风。",
    "author": "杨万里"
  },
  {
    "id": "6b1a2d00-41d2-4cc6-96fe-4c854158c8f2",
    "title": "同君俞季永步至普济寺晚泛西湖以归得四绝句  其四",
    "paragraphs": "曲曲都城缭翠微，鳞鳞湖浪动斜晖。天寒日暮游人少，两岸轻舟星散归。",
    "author": "杨万里"
  },
  {
    "id": "e382875b-1512-4f96-a365-46bccdc30e37",
    "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其一",
    "paragraphs": "湖暖开冰已借春，山晴留雪要娱人。昨游未当清奇在，踏冻重来眼却新。",
    "author": "杨万里"
  },
  {
    "id": "b741b7e0-db2a-4e29-a497-6cb720eb94bd",
    "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其二",
    "paragraphs": "紫陌微干未放尘，青鞋不惜涴泥痕。春风已入寒蒲节，残雪犹依古柳根。",
    "author": "杨万里"
  },
  {
    "id": "fbd86c3c-823e-43bb-b699-22926c2ae902",
    "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其三",
    "paragraphs": "冰壶底里步金沙，真到林逋处士家。未办寒泉荐秋菊，且将瘦句了梅花。",
    "author": "杨万里"
  },
  {
    "id": "c20d7713-3b3f-42f9-975a-688ff1139b87",
    "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其四",
    "paragraphs": "道堂高绝俯空明，上下跻攀取意行。浄阁虚廊人寂寂，鹤声断处忽琴声。",
    "author": "杨万里"
  },
  {
    "id": "fe8614d0-1303-45b5-8d08-13686659650e",
    "title": "甲申上元前闻家君不快西归见梅有感二首  其一",
    "paragraphs": "官路桐江西复西，野梅千树压疎篱。昨来都下筠篮底，三百青钱买一枝。",
    "author": "杨万里"
  },
  {
    "id": "e6bc1c0a-b19a-4c6c-8c1b-492f2cac74a9",
    "title": "甲申上元前闻家君不快西归见梅有感二首  其二",
    "paragraphs": "千里来为五斗谋，老亲望望且归休。春光尽好关侬事，细雨梅花只做愁。",
    "author": "杨万里"
  },
  {
    "id": "16c2d253-a94a-4d36-9fe9-c57dbe57b675",
    "title": "晚春行田南原",
    "paragraphs": "西畴前日尘作雾，南村今日波生路。云子从来疎广文，冲雨学稼当辞勤。农言秧好殊胜麦，其如绿针未堪喫。吾生十指不拈泥，毛锥便得傲蓑衣。只愿边头长无事，把耒耕云且吾志。不愁官马送还官，借牛骑归不用鞍。",
    "author": "杨万里"
  },
  {
    "id": "441fc861-c463-49cf-8d52-f076fa0c0e4d",
    "title": "闻鶑",
    "paragraphs": "过雨溪山浄，新晴花柳明。来穿两好树，别作一家声。故欲撩诗兴，仍添怀友情。惊飞苦难见，那更绿阴成。",
    "author": "杨万里"
  },
  {
    "id": "68aa9d8b-f08f-43b9-8d46-0a3642a70dbf",
    "title": "初夏日出且雨",
    "paragraphs": "笑忆唐人句，无晴还有晴。斜阳白鸥影，疎雨子规声。台阁非吾事，溪山且此生。诗成何用好，诗好却难成。",
    "author": "杨万里"
  },
  {
    "id": "d1b52580-e0a5-43cd-a172-1a7c007bd5cd",
    "title": "和文远以作醮相疎",
    "paragraphs": "涉夏天勤雨，今年定有秋。试思冲热出，何似带泥游。轩冕关庄子，江湖著魏牟。高人香火里，也到酒边不。",
    "author": "杨万里"
  },
  {
    "id": "219b5707-45e3-4a89-9f5a-71eb2b4ff924",
    "title": "族叔祖彦通所居宛在水中央名之曰小蓬莱为作长句",
    "paragraphs": "侬爱南溪不减公，南溪亲公却疎侬。为侬只作一两曲，为公绕尽云边屋。屋后有竹前有花，断桥才整已半斜。客来不恶去亦好，莫将汗脚涴瑶草。俗子只道无蓬莱，请渠且洗睫上埃。蓬莱不大亦不小，作诗示公公一笑。",
    "author": "杨万里"
  },
  {
    "id": "233b7437-f240-4040-ae6d-1d5d6c19a40c",
    "title": "彦通以诗送石菖蒲和谢之",
    "paragraphs": "笑拂孤芳旋汲泉，忽如身堕晓霜天。一生寒瘦知何用，只得清名垂万年。",
    "author": "杨万里"
  },
  {
    "id": "f3e8b963-1b91-42c0-86be-1730aaf545c8",
    "title": "清晓出城别王宣子舍人",
    "paragraphs": "月细惟愁落，阳昇未要忙。出门鸡未觉，夹路稻初香。涉世宁容嬾，侵星幸稍凉。病来诗久废，觅句费商量。",
    "author": "杨万里"
  },
  {
    "id": "16a4e37f-7594-4f0e-b52f-4e15d91351e2",
    "title": "送王吉州宣子舍人知明州二首  其一",
    "paragraphs": "满听除书好，明州胜吉州。又为邦伯去，政坐治声优。过阙端能遇，居中定作留。新民莫漫喜，竹马不须休。",
    "author": "杨万里"
  },
  {
    "id": "e7cb2d63-8aed-4c87-ba96-bf7e77c7f9f6",
    "title": "送王吉州宣子舍人知明州二首  其二",
    "paragraphs": "碧海翻词笔，清霜逼谊风。不应盛名下，未著玉堂中。剩欲公留此，其如帝望公。从今摩病眼，看到火城红。",
    "author": "杨万里"
  },
  {
    "id": "5f8b403d-ad40-47a5-9f96-1d587159b441",
    "title": "题王宣子新作吉州学前咏归亭",
    "paragraphs": "使君见处我何言，且上斯亭一笑还。便有醒然新气象，何曾改却旧江山。咏归风味谁知点，克己工夫未减颜。箇里诸生高著眼，仕和不仕得相关。",
    "author": "杨万里"
  },
  {
    "id": "b2fc4fb1-bd20-46bc-9a61-707cf1454e17",
    "title": "夜同文远祷雨老冈祠",
    "paragraphs": "秋热常年无此例，今宵有月不能凉。槁苗似妬诗人嬾，作意催成祷雨章。",
    "author": "杨万里"
  },
  {
    "id": "5d3fee8d-8439-4739-9bb1-9c3c5f45f110",
    "title": "霜露",
    "paragraphs": "落照红犹剩，初星白未真。霜威能夺月，寒力故欺人。哀雁知谁怨，吟蛩独我亲。老来忧患里，忍泪已霑巾。",
    "author": "杨万里"
  },
  {
    "id": "70a6263e-9999-4e6d-913b-1439948ebb44",
    "title": "理蔬",
    "paragraphs": "小摘吾犹惜，频来迳自成。青虫捕仍有，蠹叶病还生。贫里犹存灶，霜馀正可羹。窥园未妨学，抱甕更须营。",
    "author": "杨万里"
  },
  {
    "id": "534d87db-800e-4a5a-a067-ae009e24d923",
    "title": "送傅山人二绝句  其一",
    "paragraphs": "江山有约未应疎，浪自忙中白却须。我昔属官今属我，子能略伴瘦藤无。",
    "author": "杨万里"
  },
  {
    "id": "4c06f5a4-2a64-4d40-a396-de14c0c4b5bc",
    "title": "送傅山人二绝句  其二",
    "paragraphs": "谈天渠外更谁先，聊复怜渠与酒钱。富贵不愁天不管，不应丘壑也关天。",
    "author": "杨万里"
  },
  {
    "id": "9987343f-9cb3-4f60-8880-74604338fcf1",
    "title": "悯农",
    "paragraphs": "稻云不雨不多黄，荞麦空花早著霜。已分忍饥度残岁，更堪岁里闰添长。",
    "author": "杨万里"
  },
  {
    "id": "f2e668e0-cf80-492d-b333-cfa24facf2c4",
    "title": "绝句",
    "paragraphs": "枫老颜方少，山晴气反昏。旧贫今更甚，已冷幸犹暄。",
    "author": "杨万里"
  },
  {
    "id": "021f1b5d-d40e-4a2d-8004-38019f281016",
    "title": "故少师张魏公挽词三章  其一",
    "paragraphs": "出昼民犹望，回军敌尚疑。时非不吾以，天未胜人为。自别知何恙，从谁话许悲。一生长得忌，千载却空思。",
    "author": "杨万里"
  },
  {
    "id": "3f8043d1-9ec1-44b6-b056-b1d05f59f0c3",
    "title": "故少师张魏公挽词三章  其二",
    "paragraphs": "手麾日三舍，身驭月重轮。始是岷峨秀，前无社稷臣。向来元破斧，何用更洪钧。只使江淮草，明年不作春。",
    "author": "杨万里"
  },
  {
    "id": "c14c1409-3631-4a36-85b1-f18272eb5c1f",
    "title": "故少师张魏公挽词三章  其三",
    "paragraphs": "读易堂边路，曾闻赤舄声。心从画前到，身在易中行。忧国何缘寿，思亲岂欲生。不应永州月，犹傍两窗明。",
    "author": "杨万里"
  },
  {
    "id": "e3e7821e-f070-4fec-9d36-9868ef3803d8",
    "title": "和周仲觉三首  其一",
    "paragraphs": "书嬾聊遮眼，诗穷只掉头。寒醒非不睡，薄醉奈何愁。火细霜还重，风停叶自投。半生灾疾里，谁遣未休休。",
    "author": "杨万里"
  },
  {
    "id": "f559562d-cd45-4f49-8e7a-13f01a458423",
    "title": "和周仲觉三首  其二",
    "paragraphs": "月淡犹明树，霜严不剩云。天寒一雁叫，夜半几人闻。诗只令吾瘦，清聊与子分。频来仍恨少，此去更离羣。",
    "author": "杨万里"
  },
  {
    "id": "5044eeb5-03c3-4b13-96f5-55d80b1300cf",
    "title": "和周仲觉三首  其三",
    "paragraphs": "春在梅边动，寒从月外来。贫于萤不暖，心与烛俱灰。此意悠悠著，从谁细细开。病来更忧患，泪尽只馀哀。",
    "author": "杨万里"
  },
  {
    "id": "88cea604-73b4-4ef1-a2c0-129c610eefdf",
    "title": "雪用欧阳公白战律仍禁用映雪访戴等故事赋三首示同社  其一",
    "paragraphs": "夜映非真晓，山明不觉遥。尽寒无奈爽，且落未须销。体怯心仍爱，颜衰酒强潮。毛锥自堪战，寸铁亦何消。",
    "author": "杨万里"
  },
  {
    "id": "236a8f9e-9d59-4d3d-865e-e1eb71aacf0f",
    "title": "雪用欧阳公白战律仍禁用映雪访戴等故事赋三首示同社  其二",
    "paragraphs": "是雨还堪拾，非花却解飞。儿童最无頼，抟弄肯言归。向树翻投竹，欺人故点衣。肩寒未妨耸，笔冻可能挥。",
    "author": "杨万里"
  },
  {
    "id": "7a6c1efe-2fde-4715-8e3d-02479a830405",
    "title": "雪用欧阳公白战律仍禁用映雪访戴等故事赋三首示同社  其三",
    "paragraphs": "细听无仍有，贪看立又行。落时晨却暗，积处夜还明。幸自漫山好，何如到夏清。似知吾党意，未遣日华晴。",
    "author": "杨万里"
  },
  {
    "id": "a1ae2ef2-d3d4-4bc0-bc97-90c45c763cd5",
    "title": "刘公佐亲家奉议挽词二首  其一",
    "paragraphs": "已病身犹健，云瘳讣却闻。告存非不寿，有子更能文。嗟我何多难，丧亲又哭君。两家两翁好，作么并丘坟。",
    "author": "杨万里"
  },
  {
    "id": "13420f69-6b04-467c-baa0-b70b02a34b08",
    "title": "刘公佐亲家奉议挽词二首  其二",
    "paragraphs": "一命华其老，诸昆半作官。相高仍孝悌，不但盛衣冠。近别那云诀，临丧独忍看。心知公不恨，我自泪难干。",
    "author": "杨万里"
  },
  {
    "id": "225b103c-62bf-43bc-b405-e49c0883b286",
    "title": "送卢山人二首  其一",
    "paragraphs": "行尽千山又万山，山真何好子能然。青乌纵妙侬曾问，著眼烟云也自贤。",
    "author": "杨万里"
  },
  {
    "id": "dff497f6-771c-4ae4-8957-799b3a84e5a2",
    "title": "送卢山人二首  其二",
    "paragraphs": "有欠牛眠子为寻，剩将朽胔换华簪。家阡只免牛羊到，此外穷通得上心。",
    "author": "杨万里"
  },
  {
    "id": "f154baf9-41bb-4276-b046-7d75f2c10f4b",
    "title": "往安福宿代度寺",
    "paragraphs": "春前腊后暖还寒，陌上泥中湿更干。野寺鸣钟招我宿，远峰留雪待谁看。",
    "author": "杨万里"
  },
  {
    "id": "9fd41af5-4157-4692-9306-82a7b739ccae",
    "title": "归途轿中读参寥诗",
    "paragraphs": "车中无作惟生睡，卷里何佳却胜闲。会意贪看三五句，回头悔失数重山。",
    "author": "杨万里"
  },
  {
    "id": "0a943c5e-920c-4114-9cbe-14c0fbfebda1",
    "title": "挽封州太守赵次公二首  其一",
    "paragraphs": "国尔怀孤愤，麟兮嗣古风。谓宜空冀北，何意召河东。榕叶烝山祲，梨花惨殡宫。传家今有子，身后未应穷。",
    "author": "杨万里"
  },
  {
    "id": "1e877327-8ce9-4a48-89ea-35fd1946108d",
    "title": "挽封州太守赵次公二首  其二",
    "paragraphs": "雁峰三径古，融水贰车新。自此相从后，还成永别晨。只今耆旧传，谁是老成人。剩欲书遗德，心悲语不真。",
    "author": "杨万里"
  },
  {
    "id": "dc40c348-3b38-482d-bc10-e14b350bbeab",
    "title": "和元举叔见谢载酒之韵二首  其一",
    "paragraphs": "雪久自消犹半在，雨来正密更无休。硬黄字里真添瘦，重碧杯中且避愁。",
    "author": "杨万里"
  },
  {
    "id": "f8538a6b-3af9-441c-bbf8-c5552c1b7021",
    "title": "和元举叔见谢载酒之韵二首  其二",
    "paragraphs": "南溪溪北北山边，风月公何得独专。挈榼惭无桑落酒，赠诗如得汉阴鳊。",
    "author": "杨万里"
  },
  {
    "id": "96dc32a6-c3d6-419f-bb0e-331c2f967083",
    "title": "雪后晚晴四山皆青惟东山全白赋最爱东山晴后雪二绝句  其一",
    "paragraphs": "只知逐胜忽忘寒，小立春风夕照间。最爱东山晴后雪，软红光里湧银山。",
    "author": "杨万里"
  },
  {
    "id": "e17ba7b7-5896-4dcf-993b-afc9b5a63873",
    "title": "雪后晚晴四山皆青惟东山全白赋最爱东山晴后雪二绝句  其二",
    "paragraphs": "羣山雪不到新晴，多作泥融少作冰。最爱东山晴后雪，却愁宜看不宜登。",
    "author": "杨万里"
  },
  {
    "id": "c0b40640-893a-4814-adac-830de3371bc8",
    "title": "寄题郭汉卿琴堂",
    "paragraphs": "著眼飞鸿外，欹巾韵磬边。半忘今古操，岂校有无絃。自适何须妙，能听也则贤。如何划然里，犹露祖生鞭。",
    "author": "杨万里"
  },
  {
    "id": "43d63a67-c160-4679-92b1-58f821f47120",
    "title": "乙酉社日偶题",
    "paragraphs": "愁边节里两相关，茶罢呼儿检历看。社日雨多晴较少，春风晚暖晓犹寒。也思散策郊行去，其奈缘溪路未干。绿暗红明非我事，且寻野蕨作蔬盘。",
    "author": "杨万里"
  },
  {
    "id": "5254a097-6680-4920-b101-4306bb544175",
    "title": "和昌英主簿叔社雨",
    "paragraphs": "愁已春相背，诗仍债未还。雨声宜小睡，竹户且深关。梦钓鸥边雪，衰忘镜里颜。起来聊觅句，句在眼中山。",
    "author": "杨万里"
  },
  {
    "id": "4c6510b5-9298-4964-b042-3d8a0c4ab45e",
    "title": "送谈星辰吴山人",
    "paragraphs": "牙筹入手风前快，玉李行天镜里看。紫闼青规吾不梦，子言欲试故应难。",
    "author": "杨万里"
  },
  {
    "id": "665f4a53-0cc3-4931-a478-9041d14e2f2d",
    "title": "寒食上冢",
    "paragraphs": "迳直夫何细，桥危可免扶。远山枫外淡，破屋麦边孤。宿草春风又，新阡去岁无。梨花自寒食，时节只愁予。",
    "author": "杨万里"
  },
  {
    "id": "d5435f75-9c96-4ece-8dfa-7bef83cd8579",
    "title": "和昌英主簿叔送花",
    "paragraphs": "去岁归时正牡丹，亲庭上寿撚花看。共知春好毋虚掷，更复杯深肯剩残。谁料今兹千万感，强从叔也两相宽。风颠雨急关侬事，时序撩人只暗叹。",
    "author": "杨万里"
  },
  {
    "id": "0ce5116a-e500-46aa-9870-4e4e60270889",
    "title": "和萧伯振见赠",
    "paragraphs": "愁里真成日似年，嬾边觅句此何缘。雨荒山谷江西社，苔卧曹瞒台底甎。顿有珠玑开病眼，旋生羽翼欲俱仙。车斜韵险难为继，聊复酬公莫浪传。",
    "author": "杨万里"
  },
  {
    "id": "ab2d87b4-0328-4aee-8bd8-7bba0b7408ce",
    "title": "春晚往永和",
    "paragraphs": "春事已如许，山居殊未知。绿光风度麦，白碎日翻池。景好怀翻恶，人嬉我独悲。郊行聊著眼，兴到漫成诗。",
    "author": "杨万里"
  },
  {
    "id": "85e87428-41b2-4072-8914-4fd6445e0db8",
    "title": "轿中风翻书卷",
    "paragraphs": "挟册登车强出山，展来未读眼先昏。无端又被春风妬，叶叶吹开更揭翻。",
    "author": "杨万里"
  },
  {
    "id": "30fc45c6-4af4-4476-b030-ade6c86eb240",
    "title": "农家叹",
    "paragraphs": "两月春霖三日晴，久寒初暖稍秧青。春工只要花迟著，愁损农家管得星。",
    "author": "杨万里"
  },
  {
    "id": "aa35ce51-4f62-4ea6-b8e2-988c0beaf7fc",
    "title": "三江小渡",
    "paragraphs": "溪水将桥不复回，小舟犹倚短篙开。交情得似山溪渡，不管风波去又来。",
    "author": "杨万里"
  },
  {
    "id": "1b2fcdb0-17b9-484e-9003-bf5919c8138c",
    "title": "薄晚绝句二首  其一",
    "paragraphs": "春气吹人不作醒，病身感物底心情。斜阳也不藏人老，偏照霜髭一两茎。",
    "author": "杨万里"
  }
]