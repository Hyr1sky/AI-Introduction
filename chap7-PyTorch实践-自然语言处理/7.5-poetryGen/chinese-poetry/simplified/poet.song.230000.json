[
  {
    "id": "b5edf9ca-430e-48b2-a15f-d5864f8759e1",
    "title": "无题",
    "paragraphs": "欲将心腹问渔翁，可住湘山第几峰。世远合应披薜荔，道存何必怨芙蓉。难教牧笛鸣如凤，谁把渔竿钓得龙。极目危楼千里思，晓烟藏雨晚烟浓。",
    "author": "释行海"
  },
  {
    "id": "12422c8a-f9d5-4b60-8cd2-73d9111f9cc9",
    "title": "经旧游",
    "paragraphs": "望望东西草色新，杖藜曾逐少年身。风烟半是亲题处，泉石多非旧主人。黄鸟有情频唤侣，野花无语自伤春。闲心一片闲如水，心管悠悠陌上尘。",
    "author": "释行海"
  },
  {
    "id": "a32e73ba-aa10-49ae-bc41-afed1baf488f",
    "title": "鸥",
    "paragraphs": "从来洁白胜㶉鶒，不解浮沉愧鹭鸶。今日独留杨柳岸，何年合到凤凰池。风波自险身常稳，网罟虽多意不疑。四海五湖皆有分，人多相识少相知。",
    "author": "释行海"
  },
  {
    "id": "84cd3881-65ce-4bb9-ac88-748df5d31c42",
    "title": "咏梅",
    "paragraphs": "跨蹇寻芳带雪晴，几番溪驿又山程。可怜岁晚心偏苦，忽见春风眼倍明。浅磵石边留野趣，矮篱竹外讬幽情。繁华满地凋零尽，难写夷齐一种清。",
    "author": "释行海"
  },
  {
    "id": "118cb5fa-b00d-47c3-9ce4-50d8edb0e4ca",
    "title": "松",
    "paragraphs": "一树乔乔迥出林，兔丝千尺附清阴。怒枝伸缩苍龙臂，翠顶盘桓老鹤心。古藓皴皮藏冻蜕，细风入叶转幽琴。婆娑独秀青山里，定有茯苓无处寻。",
    "author": "释行海"
  },
  {
    "id": "96a913fb-dc67-4f6b-aabe-52a758ce71b7",
    "title": "纪感",
    "paragraphs": "吴楚经年杀气凝，艰难国步涉春冰。义旗东下谁相似，誓楫中流我不能。水到南徐围铁甕，山从北固抱金陵。捷音尚隔苍茫外，貂尾良弓足股肱。",
    "author": "释行海"
  },
  {
    "id": "0282119a-da2f-44e7-a255-86bcf9ce2dd4",
    "title": "偶作  其一",
    "paragraphs": "翩翩白鹤竟难寻，每对春山忆道林。百岁岂能长称意，五湖难得尽知心。大槐国里干坤小，杜宇乡中草木深。今古穷通皆是梦，林泉风月自闲吟。",
    "author": "释行海"
  },
  {
    "id": "f72090e9-04cc-4c37-9e27-eeaaa7260b72",
    "title": "偶作  其二",
    "paragraphs": "楚甸荒荒杂戍尘，行藏日日倚楼频。风烟易老东西客，泉石偏疎富贵人。喜有白鸥知静思，恨无黄鹄载闲身。岳僧近报匡庐事，瀑布房边药蕊新。",
    "author": "释行海"
  },
  {
    "id": "7f71e954-8285-4599-86a2-e36eae5c5057",
    "title": "草庐为张茂才赋",
    "paragraphs": "风流全是汉衣簪，白首已成梁甫吟。浮世浑无容易事，先生长有太平心。樽前暮雨苔花老，枕上晴烟稻叶深。最是懒迎金马客，不曾弹铗向知音。",
    "author": "释行海"
  },
  {
    "id": "911fec67-428e-40c8-9593-ab7a03487c5c",
    "title": "风浪阻行再获聚首故作是诗",
    "paragraphs": "鱼龙吹浪阻行舟，又得相寻暂聚头。不是于君多惜别，自缘今日少交游。斜风细雨吴天远，芳草垂杨越路愁。昨夜不知人未去，误教魂梦过南州。",
    "author": "释行海"
  },
  {
    "id": "29e507d7-e62f-453b-a63f-f64bb5d40cb4",
    "title": "前之十首次诗  其一",
    "paragraphs": "十五游方今五十，骎骎白尽少年头。看来造物真儿戏，忆著平生冷汗流。宇宙何须三兔窟，山川总是一菟裘。眼前不见江湖处，终是相忘欠白鸥。",
    "author": "释行海"
  },
  {
    "id": "aea6c467-da55-4087-b1ec-38d00915689a",
    "title": "前之十首次诗  其二",
    "paragraphs": "十五游方今五十，风霜历尽几风波。雌雄自古乌难辨，鱼鲁如今字转讹。白日消磨英雄尽，青山埋葬故人多。乌啼花发茆庐暖，更喜春风长薜萝。",
    "author": "释行海"
  },
  {
    "id": "e0a4d1c2-91a5-4317-bf11-1aaa6e0c724e",
    "title": "前之十首次诗  其三",
    "paragraphs": "十五游方今五十，异乡偏感故乡春。吴樯语燕频留客，楚谷蛮鶑苦唤人。柳瘿冷悬芳信雨，花须暖污阿香尘。如今又在长安别，夜夜天边望北辰。",
    "author": "释行海"
  },
  {
    "id": "ab9f1b15-3819-4819-a532-72d11276e196",
    "title": "前之十首次诗  其四",
    "paragraphs": "十五游方今五十，久将孤锡挂山林。平生不作可怜色，是事但求无愧心。陌上春回青草暖，天涯人去碧云深。满园风滚梅花雪，更有幽禽弄好音。",
    "author": "释行海"
  },
  {
    "id": "56d19820-1034-4332-9771-3cf4fc2d3f2a",
    "title": "前之十首次诗  其五",
    "paragraphs": "十五游方今五十，翻思四十九年非。守株林下头添雪，掩卷灯前泪滴衣。过隙寸阴真可惜，流芳百世不如归。沐兰几度弹乌帽，又欲冲天放鹤飞。",
    "author": "释行海"
  },
  {
    "id": "dab5a481-1990-454c-8fde-e9a7fa9749cc",
    "title": "竹",
    "paragraphs": "两竿烟篠翠涓涓，数里清阴带渭川。自抱岁寒君子节，凤凰不到已多年。",
    "author": "释行海"
  },
  {
    "id": "cbdd1c22-5bc3-43dd-bc3e-10bbd3ee105d",
    "title": "兰",
    "paragraphs": "紫茎绿叶带春阴，千古湘江一寸心。今日已无君子佩，不如潇洒在深林。",
    "author": "释行海"
  },
  {
    "id": "0cab8c31-6fd0-487e-82e0-8557786fc094",
    "title": "荷花",
    "paragraphs": "圆绿风翻翡翠云，娇红露淡石榴裙。采莲声隔花深处，应有鸳鸯梦里闻。",
    "author": "释行海"
  },
  {
    "id": "77cd70fa-e793-478a-be2d-9d0d7784d7c7",
    "title": "蟋蟀",
    "paragraphs": "少年不解客中愁，砌下寻来鬭过秋。今夜雨窗听不得，声声浑欲白人头。",
    "author": "释行海"
  },
  {
    "id": "f3aba7ee-27cf-46fe-9905-892bae64634b",
    "title": "杜宇",
    "paragraphs": "蜀水蜀山归路迷，烟林春晚草萋萋。野花如血无人管，空向长安枝上啼。",
    "author": "释行海"
  },
  {
    "id": "929d096b-f5a5-4cd9-9835-fb305e8316c0",
    "title": "蝶",
    "paragraphs": "三三两两舞春暄，玉翅香须更可怜。拂草巡花情未定，又随风絮过秋千。",
    "author": "释行海"
  },
  {
    "id": "aa2b7257-a011-4c7c-a276-7a284925c144",
    "title": "杜宇",
    "paragraphs": "白首几人能到家，暮云残月隔三巴。巴江不是无皈路，何事年年怨□□。",
    "author": "释行海"
  },
  {
    "id": "700785d3-fe35-484e-8712-c8a0b49b6396",
    "title": "燕",
    "paragraphs": "细雨斜风绿满郊，春风初度杏花梢。衔泥自向朱门去，不管茅簷有故巢。",
    "author": "释行海"
  },
  {
    "id": "a5c91cc0-e6ef-4f8e-a603-530b3dd65e10",
    "title": "渔翁",
    "paragraphs": "历尽江湖白尽头，生涯惟有一扁舟。醉来吹笛空沙上，鱼自相忘水自流。",
    "author": "释行海"
  },
  {
    "id": "27d5f977-c3bf-48e2-bb6e-74ea12956818",
    "title": "碁",
    "paragraphs": "一著临期下手难，但寻活路向前行。从教对面成千里，黑白分明不用争。",
    "author": "释行海"
  },
  {
    "id": "4fafbfd4-5cf9-4308-af84-f882737f9915",
    "title": "离剡",
    "paragraphs": "满目溪山欠故人，在家翻忆异乡春。明朝又向长安路，愁对鶑花忆老亲。",
    "author": "释行海"
  },
  {
    "id": "e0cd7a04-78b4-4c6a-b4e1-96757dd05997",
    "title": "述怀",
    "paragraphs": "五月山中长对雨，一春湖上懒看花。杜鹃莫恼麻衣客，何处野泉不是家。",
    "author": "释行海"
  },
  {
    "id": "aa44c283-4e85-487a-883a-33a301c4c4a7",
    "title": "夜坐",
    "paragraphs": "寂寞灯花慰客情，湿云收尽月还明。夜寒不作东归梦，坐听空山落叶声。",
    "author": "释行海"
  },
  {
    "id": "9aec5a81-3cda-436a-b9db-f036c47ee4fa",
    "title": "己酉作",
    "paragraphs": "十载风烟不蹔闲，往来吴越旧江山。如今结屋云深处，不欲听人话世间。",
    "author": "释行海"
  },
  {
    "id": "8b33b646-2567-4698-a123-811f6bb73669",
    "title": "送兰秋谷皈双溪兼简诸友",
    "paragraphs": "故人多住山头寺，到日先烦问起居。花柳西湖好时节，不来须寄几行书。",
    "author": "释行海"
  },
  {
    "id": "3e246968-7bfd-4e74-b814-95a6b7a31b5c",
    "title": "送俊癯翁并忆少野",
    "paragraphs": "少野不来君又去，独看花柳不成春。江湖岂是无兄弟，如此知心有几人。",
    "author": "释行海"
  },
  {
    "id": "cdebdd87-c7f2-49d8-bd7a-ff85139754e1",
    "title": "题所见",
    "paragraphs": "草埋苔染石麒麟，曾是何年富贵人。雨打梨花寒食近，王孙骑马自游春。",
    "author": "释行海"
  },
  {
    "id": "fe581b36-fcae-465d-9d86-4c17112e759b",
    "title": "听子善琴",
    "paragraphs": "青松宿鹤磵泉流，云意迟迟山意秋。一曲广陵休尽奏，月寒天地古人愁。",
    "author": "释行海"
  },
  {
    "id": "72842e2b-83e2-40f7-b823-f0cc1322b236",
    "title": "远山平野",
    "paragraphs": "云山影影接暗沙，频见回鵰打暮鸦。曾是吴王絃管地，春风吹草不吹花。",
    "author": "释行海"
  },
  {
    "id": "4ebcffe2-f19d-4e8a-b489-f0f4b3d833ed",
    "title": "有所思",
    "paragraphs": "又见春风草色肥，凤楼尘锁燕飞飞。洛阳近日无花柳，犹恨多年不得归。",
    "author": "释行海"
  },
  {
    "id": "efd6559b-883e-4c76-b293-333e25898ade",
    "title": "除夜",
    "paragraphs": "一年只有今宵在，心事悠悠陌上尘。风雪闭门谁念旧，灯花独对未归人。",
    "author": "释行海"
  },
  {
    "id": "bd8acde8-7d87-442f-a276-5cdebc12f23e",
    "title": "读朋友旧书",
    "paragraphs": "故人南北路漫漫，旧信重将子细看。字字总添离别恨，暮天风急雁声寒。",
    "author": "释行海"
  },
  {
    "id": "e3a2c9e6-b6a5-4e7b-896d-2e33bdfbc8d1",
    "title": "江上",
    "paragraphs": "江雨随风打客身，冬冬津鼓祭潮神。帆来帆去朝还暮，老尽东西南北人。",
    "author": "释行海"
  },
  {
    "id": "36b400ca-8a74-4c0d-a405-6421ca3d0f57",
    "title": "闲倚",
    "paragraphs": "闲倚江楼听角声，春风两岸野花明。渔人占得烟波阔，日日扁舟自太平。",
    "author": "释行海"
  },
  {
    "id": "7e7843fa-c03c-4be5-b081-b5777741b409",
    "title": "雨后",
    "paragraphs": "雨过山林近暮钟，片怀寂寂对孤松。夜深笛怨梅花落，月照人间睡正浓。",
    "author": "释行海"
  },
  {
    "id": "adb941ea-6a97-4af2-a4d5-4b9a7a7b046c",
    "title": "客吟",
    "paragraphs": "花落花开春自迷，白云流水客东西。独眠野店无灯火，雨湿黄昏杜宇啼。",
    "author": "释行海"
  },
  {
    "id": "45505f19-5396-47ba-b16f-05fc8e8f6386",
    "title": "夜坐",
    "paragraphs": "永夜青灯照独吟，萧萧风雨遍山林。十年如此倦游客，只恐梅花识此心。",
    "author": "释行海"
  },
  {
    "id": "283b3ac2-b7ca-412d-8e40-d21a4feac948",
    "title": "行京",
    "paragraphs": "锦绣杭州几万家，野人犹恋旧京华。旧京三百春风巷，一巷笙歌一巷花。",
    "author": "释行海"
  },
  {
    "id": "24873f30-f215-4737-a33e-9446548fde63",
    "title": "寄南山简行古",
    "paragraphs": "涧畔梅花似杏红，思君日日对春风。扁舟甚欲来相访，闻道身长在定中。",
    "author": "释行海"
  },
  {
    "id": "0410c5cc-e755-4ffb-a523-902c920f5d46",
    "title": "辛亥夏",
    "paragraphs": "五月山窗拥绿阴，瘦身闲枕断絃琴。如今不是花时节，可惜黄鹂弄好音。",
    "author": "释行海"
  },
  {
    "id": "3fca6070-4924-47cf-b0d0-1620bd97bd37",
    "title": "送云南上人",
    "paragraphs": "雁云蛩雨异乡秋，闻道君家水石幽。时节飘零皈去好，路歧南北使人愁。",
    "author": "释行海"
  },
  {
    "id": "20b9cece-4503-409e-949c-1abdf2455ac6",
    "title": "天姥道中",
    "paragraphs": "春风陌上野花香，目送北归鸿雁行。百里青山行不尽，隔烟啼鸟又斜阳。",
    "author": "释行海"
  },
  {
    "id": "7863ef9b-a2d6-4a10-b150-7596fcb117c6",
    "title": "南明道中",
    "paragraphs": "麦长绿须桑蕾黄，百禽调舌百花香。今年笑里逢春色，笑里逢春有几场。",
    "author": "释行海"
  },
  {
    "id": "73b2e6c0-c3f5-4ccf-92a0-72cf8d4c5277",
    "title": "别白云养恬斋",
    "paragraphs": "扁舟去看沃洲梅，门锁寒云径锁苔。只待百花都谢了，清和时节我归来。",
    "author": "释行海"
  },
  {
    "id": "48808899-818d-4189-b226-a246a36acaa7",
    "title": "天竺冬夜",
    "paragraphs": "白云寂寂树苍苍，夜静泉声到石房。淡月照窗寒梦醒，枕边闻得野梅香。",
    "author": "释行海"
  },
  {
    "id": "bdfebb25-6b0f-47bb-a5b7-f1d309a6a33c",
    "title": "湖上怀同少野",
    "paragraphs": "衰柳残阳泊钓船，白鸥零落画桥边。咸平处士梅花树，不得同看又两年。",
    "author": "释行海"
  },
  {
    "id": "720d4ab0-e9bd-42af-b89e-8e7265794b9d",
    "title": "怀同小野",
    "paragraphs": "秋雨秋风落叶频，江湖谁念寂寥身。雁行自向东南去，太白山中有故人。",
    "author": "释行海"
  },
  {
    "id": "be967334-52ad-42f8-9d3a-2184e1454167",
    "title": "溪上",
    "paragraphs": "小艇悠悠载夕晖，岸花红白鹭鸶飞。十年不见溪头石，今日重重裹绿衣。",
    "author": "释行海"
  },
  {
    "id": "6e1d9aed-4240-4fd4-8dac-cf40528df8d7",
    "title": "送选上人",
    "paragraphs": "江天雁过客心遥，一舸凉风八月潮。七十二湖烟雨岸，蓼花枫叶正萧萧。",
    "author": "释行海"
  },
  {
    "id": "fe2b7287-7e14-46ad-acfd-d2233808e539",
    "title": "北山作",
    "paragraphs": "客思年年云水长，寒花春草总堪伤。如今自爱山林好，却听猿啼不断肠。",
    "author": "释行海"
  },
  {
    "id": "7f78ff89-a48c-4663-aed3-5ddaa0fe35e6",
    "title": "湖上怀周汶阳",
    "paragraphs": "看了梅花看柳条，可怜斜日照蓬蒿。踏歌社里人无数，谁伴春风醉碧桃。",
    "author": "释行海"
  },
  {
    "id": "bbd76d0c-a2bd-44da-9191-783512728d9f",
    "title": "有怀",
    "paragraphs": "小雨如烟柳杪迷，伯劳东去燕西飞。须臾又是春三月，门对碧桃人未归。",
    "author": "释行海"
  },
  {
    "id": "97062020-b54e-4205-8843-1407c358a4ac",
    "title": "清明日作  其一",
    "paragraphs": "杨柳池边独倚阑，清明时节雨生寒。春风不是多憔悴，今岁鶑花自懒看。",
    "author": "释行海"
  },
  {
    "id": "7484164e-8b20-41d9-b5fb-25494720552b",
    "title": "清明日作  其二",
    "paragraphs": "柳外田园耕野苔，长安谁又弃官来。黄花亦谓先生死，岁岁重阳少得开。",
    "author": "释行海"
  },
  {
    "id": "ecf151e9-e898-4bf7-a467-4e441bab0516",
    "title": "天台清溪",
    "paragraphs": "碧草生芽鸟弄春，短长亭外柳条新。钓船来往清溪上，定有桃花洞里人。",
    "author": "释行海"
  },
  {
    "id": "b0425940-4980-4834-9672-1b68bd3b8a5a",
    "title": "送懋上人",
    "paragraphs": "青山三月野花红，来伴天涯寂寞中。知子本无相别意，杜鹃昨夜恶春风。",
    "author": "释行海"
  },
  {
    "id": "0d3f0183-ed9c-4744-83b3-55eeb2bb89f3",
    "title": "寄无相宁道二友",
    "paragraphs": "只隔青山百馀里，都无消息是何如。春来虽有游人使，逆旅情怀懒作书。",
    "author": "释行海"
  },
  {
    "id": "fcb64151-bad8-48ea-bbd5-4fd0ea177b83",
    "title": "夜坐",
    "paragraphs": "雨雪萧萧在异乡，冷看孤影百愁生。江南江北春风好，坐对寒灯到五更。",
    "author": "释行海"
  },
  {
    "id": "1fd61b63-8f5c-4e79-9cbd-8c08f8264d61",
    "title": "回东州",
    "paragraphs": "几年灯火客长安，三十无成亦自惭。吾道寂寥先辈尽，人寻山水向东南。",
    "author": "释行海"
  },
  {
    "id": "a8107b4b-b3ad-4e31-b6db-4cc644cbcd69",
    "title": "寄渊仲深",
    "paragraphs": "一树梅花独对门，雪风吹雁没寒云。梦魂昨夜东南去，行尽江山不见君。",
    "author": "释行海"
  },
  {
    "id": "10034a75-f357-4518-a600-38ca5efd4b49",
    "title": "送当上人归四明",
    "paragraphs": "数载相随见子情，今朝难使别离轻。此心恰似寒潮水，直送征帆到四明。",
    "author": "释行海"
  },
  {
    "id": "cba962d4-23e1-4817-a4aa-42a2e37c0057",
    "title": "送穆上人归凤山兼简仲深  其一",
    "paragraphs": "客亭杨柳思悠悠，隔岸青山是越州。风急片帆飞鸟外，一江烟雨结春愁。",
    "author": "释行海"
  },
  {
    "id": "21ad7b71-edbf-496d-8b41-fffe7503f2ae",
    "title": "送穆上人归凤山兼简仲深  其二",
    "paragraphs": "南国风烟暗客尘，凤凰山上百花春。烦君话我相思苦，十载西湖欠一人。",
    "author": "释行海"
  },
  {
    "id": "12600d48-89f5-4337-8cf8-7262b833aa98",
    "title": "暮春",
    "paragraphs": "老尽春风蝶未知，绿阴深处啭黄鹂。如今不作看花念，空对垂杨惜别离。",
    "author": "释行海"
  },
  {
    "id": "72cffef3-8b74-497f-aabb-32dcffa2fc7d",
    "title": "永定寺客窗",
    "paragraphs": "千古门前水自流，小春天气夺清秋。寂寥方丈黄昏月，照见梨花一树愁。",
    "author": "释行海"
  },
  {
    "id": "8215597c-21e8-4b34-80de-be11db101867",
    "title": "林间",
    "paragraphs": "林间随分乐清朝，长爱菖蒲对寂寥。客到每嫌闻夜雨，窗前不要种芭蕉。",
    "author": "释行海"
  },
  {
    "id": "0cd808fd-4505-4416-b2a8-2c9763e97aac",
    "title": "小池",
    "paragraphs": "白绵飞尽绿丝深，无数鱼儿聚藻阴。日夜潺湲声不断，分明一片伯牙心。",
    "author": "释行海"
  },
  {
    "id": "781cdd11-0aa0-4117-8d2e-2d8312c4972b",
    "title": "客中",
    "paragraphs": "白云流水自东西，漠漠杨花客思迷。杜宇亦来归未得，一春不向此山啼。",
    "author": "释行海"
  },
  {
    "id": "c2ede79a-b813-442f-a68e-65139da9d08a",
    "title": "悼许梅屋",
    "paragraphs": "相伴梅花过一生，月香水影是肝肠。如今梅坏先生死，屋外春风吹夕阳。",
    "author": "释行海"
  },
  {
    "id": "547b7119-ee16-4890-abbd-0158b6bb1421",
    "title": "怀希晋此山二友",
    "paragraphs": "长思石色草堂前，更有梅花曲水边。昨夜珊瑚枝上月，照人何事不团圆。",
    "author": "释行海"
  },
  {
    "id": "a3e297ca-290d-413b-9d77-fe674b0a3bd4",
    "title": "春意",
    "paragraphs": "生来不识旧京春，望断春风满眼尘。二月西湖好花柳，相逢都是太平人。",
    "author": "释行海"
  },
  {
    "id": "f6f675f9-61ce-4158-926e-691af1d918a0",
    "title": "客中得云浦书以舟见招",
    "paragraphs": "字草情真读未休，夕阳河上便登舟。望中不见书来日，一点征鸿一点愁。",
    "author": "释行海"
  },
  {
    "id": "c1e94bc5-d9db-4213-aee6-7894488eaf55",
    "title": "别东岑上人",
    "paragraphs": "明朝踪迹又天涯，不及同看九日花。莫道秋来难作客，心闲随处即吾家。",
    "author": "释行海"
  },
  {
    "id": "71a9d40b-4e20-4597-bcc1-7bc563ba556f",
    "title": "周浦道中",
    "paragraphs": "浅芦深苇雨丛丛，一浦潮来一浦风。船傍水篱门外过，数声白犬吠鱼翁。",
    "author": "释行海"
  },
  {
    "id": "df3e8626-5e1c-4dc2-9c77-d7ad4e117d62",
    "title": "客永定寺怀天竺",
    "paragraphs": "寂寞潮声入寺门，浦风吹落树头云。几番忆著芗林石，昨夜孤猿梦里闻。",
    "author": "释行海"
  },
  {
    "id": "6db35d11-01ad-4e87-8601-5bd603ec3725",
    "title": "诸友夜话",
    "paragraphs": "爱战将军未白头，寸心犹自不忘忧。华夷百岁兴亡事，一夜同君说蔡州。",
    "author": "释行海"
  },
  {
    "id": "a079e437-ebab-4abe-be66-24e53fe66c72",
    "title": "无题",
    "paragraphs": "笙歌日日醉春风，帘捲画堂花影中。不是凤凰飞不到，更无一树是梧桐。",
    "author": "释行海"
  },
  {
    "id": "e17728d9-09c9-4297-bd58-69c6e6c64546",
    "title": "冷泉冬夜",
    "paragraphs": "数峰奇石翠层层，一片沙泉夜作冰。月照树头风不起，白猿应见倚阑僧。",
    "author": "释行海"
  },
  {
    "id": "0c3ece34-5bf0-46a7-b428-697f6c5754ec",
    "title": "鹭",
    "paragraphs": "来往长江点翠屏，江风袅袅顶丝轻。有时拳足芦花畔，鱼在芦花影里行。",
    "author": "释行海"
  },
  {
    "id": "de3ffb0a-2753-440a-9e6d-b92c72a98423",
    "title": "书野店壁",
    "paragraphs": "门迳斜斜草色深，伤春蝴蝶亦伤心。野花落尽无人见，空有黄鹂啭绿阴。",
    "author": "释行海"
  },
  {
    "id": "740a62ff-0e1d-47bd-a33f-06171f0a9617",
    "title": "芗林感旧",
    "paragraphs": "平生最爱芗林石，奇树怪藤猿往来。旧友共题行记处，如今字字是苍苔。",
    "author": "释行海"
  },
  {
    "id": "af06810a-0266-4838-9a10-056ba9c1637e",
    "title": "临川道中",
    "paragraphs": "谿林烟霭杂斜阳，髣髴遥岸是故乡。客里忽惊时节过，酒旗山店菊花黄。",
    "author": "释行海"
  },
  {
    "id": "974d6b4a-355e-4775-bf4a-2df7f0bd5f6f",
    "title": "北山春暮",
    "paragraphs": "满山朝气蔼芳晴，鸟蹈幽松弄好声。九十日春如梦过，看花不是少年情。",
    "author": "释行海"
  },
  {
    "id": "1ac565ae-c157-456c-a4c1-034e1d876d7d",
    "title": "登姑苏台",
    "paragraphs": "姑苏台上鹿麇来，流水千年去不回。野草青青都是恨，春风不放百花开。",
    "author": "释行海"
  },
  {
    "id": "7c71998b-7b52-4e4e-9073-a7bdea096fa1",
    "title": "仲春夜客航值雪",
    "paragraphs": "夜航忧雪到桑麻，冬暖春寒感物华。中有五陵年少客，只怜桃杏冻无花。",
    "author": "释行海"
  },
  {
    "id": "45510b42-46d1-458b-b2a6-c198f241112c",
    "title": "和林逢吉",
    "paragraphs": "金鸭香销白昼长，玉阶春影弄垂杨。东风不管人憔悴，频送飞花出禁墙。",
    "author": "释行海"
  },
  {
    "id": "272353d1-d43b-4de2-ace6-738102ffa775",
    "title": "怀昭樵屋并越中诸友",
    "paragraphs": "又见春风湖上花，故人南北已无多。谁能记得同游处，不奈萋萋绿草何。",
    "author": "释行海"
  },
  {
    "id": "fa660b3f-7445-46eb-b805-2e2607720860",
    "title": "北桥夜泊",
    "paragraphs": "夜泊北桥杨柳汀，捲蓑为枕梦魂清。觉来乱滴孤蓬雨，认作梧桐叶上声。",
    "author": "释行海"
  },
  {
    "id": "41f4b159-82f7-47ec-8028-ef5ea5dce8e2",
    "title": "杨柳枝词  其一",
    "paragraphs": "□天纤□起新愁，青眼鵞黄忆旧游。唯有长丝牵不断，洛阳城里映朱楼。",
    "author": "释行海"
  },
  {
    "id": "0a576079-6879-4cf1-853d-a1921870052d",
    "title": "杨柳枝词  其二",
    "paragraphs": "一阵杨花一阵愁，绿阴阴处暂停舟。莫嫌不折长条赠，有个黄鶑在上头。",
    "author": "释行海"
  },
  {
    "id": "579d266e-ab1a-411c-9b05-21477e40269a",
    "title": "杨柳枝词  其三",
    "paragraphs": "渭水桥边送别时，马前折赠笛中吹。若教系得离情住，那管千丝又万丝。",
    "author": "释行海"
  },
  {
    "id": "1758ea85-796a-4448-b75f-05fa33b8db87",
    "title": "对月",
    "paragraphs": "海兔上天星斗稀，满身清影立多时。望中欲倩姮娥手，掷下秋香一两枝。",
    "author": "释行海"
  },
  {
    "id": "66ebd88a-0123-49fc-a7c2-cd3900014ec6",
    "title": "无题",
    "paragraphs": "听罢杨花听竹枝，上楼偏是下楼迟。片云岁晚皈何处，江水东流无尽时。",
    "author": "释行海"
  },
  {
    "id": "11d40211-f90b-4bf5-a16e-d4aeebdb06b3",
    "title": "自永和溪上泛舟至馀不  其一",
    "paragraphs": "水天空阔正斜阳，何处山川是故乡。望断吴云心更远，寒鸦成阵雁成行。",
    "author": "释行海"
  },
  {
    "id": "9bbf3a64-b4d4-425e-9f90-a59e1bae5df4",
    "title": "自永和溪上泛舟至馀不  其二",
    "paragraphs": "来往篙师夜唱歌，动人离思恼人多。就船欲作东皈梦，无奈溪山月色何。",
    "author": "释行海"
  },
  {
    "id": "1e414394-beb3-42fb-9d5c-d0812b5c65f6",
    "title": "自永和溪上泛舟至馀不  其三",
    "paragraphs": "看看又年别年华，多在征途少在家。一种客怀清更苦，水村山磵见梅花。",
    "author": "释行海"
  },
  {
    "id": "44d1e006-fc57-49ed-9fed-f4185c3cdcaa",
    "title": "思溪舟中",
    "paragraphs": "邻鸡三唱趣行舟，霜结银花满树头。好景留人归未得，客愁一半是吟愁。",
    "author": "释行海"
  },
  {
    "id": "decad662-2181-4222-ac99-97f6ffe48503",
    "title": "回龙桥上晚望",
    "paragraphs": "回龙桥上忆龙回，营角呜咿怨落梅。旦暮北风吹雁急，谁从沙漠寄书来。",
    "author": "释行海"
  },
  {
    "id": "8f467b02-397b-4af7-a051-85cbbd969cb7",
    "title": "宜晚楼",
    "paragraphs": "奇峰列列树苍苍，每爱危阑挹翠光。宿鸟皈时看最好，淡烟一抹锁斜阳。",
    "author": "释行海"
  },
  {
    "id": "bc1a2116-a454-4dcb-a6e0-d6fd3143dee1",
    "title": "忆西湖",
    "paragraphs": "水北云南最好春，柳桥花架污芳尘。如今老大情遍懒，分付江山与后人。",
    "author": "释行海"
  },
  {
    "id": "6ff5c780-5088-4e52-a1e5-6aac8c75ea2b",
    "title": "送思上人归霅上",
    "paragraphs": "长安城外别垂杨，溪上苹花满棹香。明月照人应有恨，西风吹雁不成行。",
    "author": "释行海"
  },
  {
    "id": "c48fad08-e6a3-4756-a291-bdedf16da44a",
    "title": "送姪孙周上人归剡余亦入吴门  其一",
    "paragraphs": "两年相伴白云间，一棹秋风又独还。目断江南无过雁，小楼寂寞对青山。",
    "author": "释行海"
  },
  {
    "id": "4a38e293-ba97-4472-bf91-34c77a113e1b",
    "title": "送姪孙周上人归剡余亦入吴门  其二",
    "paragraphs": "年老心孤怕别离，天涯唯有影相随。子今皈去重来日，须及梅花未放时。",
    "author": "释行海"
  },
  {
    "id": "90fe7246-f3df-4d77-9582-cd1c3f1cadc6",
    "title": "送姪孙周上人归剡余亦入吴门  其三",
    "paragraphs": "片帆明日下长洲，今日分携浙水头。回首故乡犹更远，雁来红叶夕阳秋。",
    "author": "释行海"
  },
  {
    "id": "0a9db324-3f0a-4a2d-8a5e-f9d4e8a8a498",
    "title": "自上竺闲行至后磵题所见",
    "paragraphs": "莓苔一径趁溪斜，行尽松阴见水涯。遶屋花开非旧主，隔林烟起是谁家。",
    "author": "释行海"
  },
  {
    "id": "152aff82-bcae-4542-b4c3-e0036c78fc5c",
    "title": "写怀  其一",
    "paragraphs": "话别苏堤第一桥，白头孤客怅难消。山中蹈华皈来晚，只有青灯作寂寥。",
    "author": "释行海"
  },
  {
    "id": "96e3ffbd-40a1-43a3-b9ce-774fb39b9aac",
    "title": "写怀  其二",
    "paragraphs": "独立吴山望越山，海门人去几时还。故乡犹隔苍茫外，一点征愁落日间。",
    "author": "释行海"
  },
  {
    "id": "9e37e44e-53d8-4cd8-9ec0-11396008a07e",
    "title": "初夏客怀",
    "paragraphs": "绿树成阴四月天，紫桐花放石池边。风光暗换人双鬓，一别江南二十年。",
    "author": "释行海"
  },
  {
    "id": "3b95004d-344e-499c-89f8-457de9ab42f8",
    "title": "遁溪",
    "paragraphs": "白石矶头鹭一丛，隔烟何处夕阳钟。青山两岸人家少，不种桃花只种松。",
    "author": "释行海"
  },
  {
    "id": "c570d5a6-14c2-4f4a-bab6-11ac08d09dfc",
    "title": "夜泊吴城",
    "paragraphs": "下缆吴城古树根，打头风紧欲黄昏。雁声南去蒹葭响，灯火家家半掩门。",
    "author": "释行海"
  },
  {
    "id": "d7c88cab-077e-4de3-8de2-4cbc180b09f0",
    "title": "春兴",
    "paragraphs": "花透香须宿雨干，柳飘晴絮送春寒。最怜蝴蝶双飞舞，只作庄周一梦看。",
    "author": "释行海"
  },
  {
    "id": "9e837dae-513a-4817-9c02-5ee1a016e4db",
    "title": "柳下",
    "paragraphs": "白絮随风作雪飞，青丝拂地带烟齐。湖光潋滟春光暖，上有流鶑款曲啼。",
    "author": "释行海"
  },
  {
    "id": "7c9f34c7-e5dd-4ea6-bffe-393e69fd7d84",
    "title": "即事",
    "paragraphs": "江上烽烟杂战尘，凤城风景可怜人。白头老母关情切，眼见鶑花不是春。",
    "author": "释行海"
  },
  {
    "id": "0e96991d-3944-4bf4-b7e1-184e4d50ae48",
    "title": "社日闻笛",
    "paragraphs": "江南已有杏花开，社日都无燕子来。人在白云流水外，一声折柳十分哀。",
    "author": "释行海"
  },
  {
    "id": "5b3870e7-2831-4b1e-b7ef-27e1a8e3b6b2",
    "title": "有怀",
    "paragraphs": "燕无消息雁都回，三叠阳关笛更哀。可惜梅花逢夜雨，一场春怨满苍苔。",
    "author": "释行海"
  },
  {
    "id": "618d73dc-4739-4f64-b12e-7d937980ba17",
    "title": "晚兴  其一",
    "paragraphs": "遶岸烟林半有无，夕阳人散钓船孤。小桥独倚红阑上，不觉闲身在画图。",
    "author": "释行海"
  },
  {
    "id": "cf0d43cf-47d6-4587-9f11-ae7909a74c8c",
    "title": "晚兴  其二",
    "paragraphs": "塞北风寒雁字稀，羣鸦日暮贴云飞。画船皈后水天碧，隔岸钟声出翠微。",
    "author": "释行海"
  },
  {
    "id": "d428e058-a0d0-4088-ac23-26cb8ffc13fd",
    "title": "小游仙",
    "paragraphs": "青鸟衔书徧海涯，香风不返五云车。可怜夜夜瑶池月，空照蟠桃一树花。",
    "author": "释行海"
  },
  {
    "id": "babfb76d-2ebe-4830-a1e0-666d245102f5",
    "title": "梅  其一",
    "paragraphs": "玉神何事带红绡，未让胭脂与杏桃。天下更无清可比，湘累不敢入离骚。",
    "author": "释行海"
  },
  {
    "id": "72c6f957-713f-473b-ab7b-34fa916b4c06",
    "title": "梅  其二",
    "paragraphs": "竹友当年已化龙，松朋久亦受秦封。此花有味调无鼎，且吐芳心过一冬。",
    "author": "释行海"
  },
  {
    "id": "1186d93e-5117-4f7d-9785-98b5ba4273be",
    "title": "梅  其三",
    "paragraphs": "此外无花耐岁寒，花魁今古品题难。清香合让梅为最，阳艳丛中许牡丹。",
    "author": "释行海"
  },
  {
    "id": "9973311d-ff70-4389-b4af-3a229ab80202",
    "title": "梅  其四",
    "paragraphs": "二分明月是扬州，况有春风在树头。莫怪当年何水部，岁寒心事向谁愁。",
    "author": "释行海"
  },
  {
    "id": "0ed23846-03fd-4347-ac45-52296397548f",
    "title": "梅  其五",
    "paragraphs": "暖力回春万木衰，苦心唯有自心知。水村山磵无人处，月下风前独立时。",
    "author": "释行海"
  },
  {
    "id": "dde13903-f9ea-4913-a543-3ef6be7a163d",
    "title": "梅  其六",
    "paragraphs": "拂拂霜风掠面寒，清愁犹倚玉栏干。月中香韵浑无頼，雪后晴花最好看。",
    "author": "释行海"
  },
  {
    "id": "69b4b93e-66ee-4477-b855-9936f2d2789b",
    "title": "梅  其七",
    "paragraphs": "占断江南第一春，偏同雪月鬭精神。东君曾许残花片，粧点寿阳宫里人。",
    "author": "释行海"
  },
  {
    "id": "1242fb0d-7a67-4114-9a0c-a3f97448389b",
    "title": "梅  其八",
    "paragraphs": "难将羯鼓唤春回，一种风光傍雪开。婀娜水仙难作弟，山矾犹自欠清才。",
    "author": "释行海"
  },
  {
    "id": "9c11e0ad-1511-4479-aabf-7ffc67255ff4",
    "title": "梅  其九",
    "paragraphs": "玉门关外杂尘埃，白帝城边对酒杯。今日孤山尤可惜，已无和靖在时梅。",
    "author": "释行海"
  },
  {
    "id": "86b01625-52ce-41e1-a00b-6f9d8da539cc",
    "title": "梅  其一○",
    "paragraphs": "冷澹孤芳雪里春，园林风景一番新。可怜花与头俱白，岂晚相看似故人。",
    "author": "释行海"
  },
  {
    "id": "985b6ba9-6e44-4690-ad10-a5dbb3f0c764",
    "title": "闲居  其一",
    "paragraphs": "屋头烟树绿婆娑，最爱樵邻夜唱歌。独坐小窗山寂寂，不知门外月明多。",
    "author": "释行海"
  },
  {
    "id": "3e8a49f8-4b84-4ef2-b4df-474769fd9515",
    "title": "闲居  其二",
    "paragraphs": "闲拈白拂坐筠床，静听幽禽弄夕阳。满地落花春已阑，深林只有蕙兰香。",
    "author": "释行海"
  },
  {
    "id": "8a61e284-d5d3-4d2e-bed1-cd3f228aa701",
    "title": "闲居  其三",
    "paragraphs": "山矾香气近幽荪，玉色桃花静对门。晓日照烟林坞湿，春云过雨石池浑。",
    "author": "释行海"
  },
  {
    "id": "fe3f067a-83cc-4c4e-ba26-3b47b50d383e",
    "title": "闲居  其四",
    "paragraphs": "荡荡空山草木青，枝禽飞下菜池冰。夜深月照茅簷静，翠石幽泉落几层。",
    "author": "释行海"
  },
  {
    "id": "d65d3c5c-9a9d-4eaa-adc1-c056f46c71ba",
    "title": "闲居  其五",
    "paragraphs": "遶岸奇峰半没烟，满窗凉影竹涓涓。双鸠并睡枯桑上，一鹭闲行白水边。",
    "author": "释行海"
  },
  {
    "id": "8afa4bd2-cfed-4901-b95e-1ac7f6574e50",
    "title": "田翁",
    "paragraphs": "春晴野老喜桑麻，恣纵儿孙鬭万花。头白县门犹未识，但闻人说有官家。",
    "author": "释行海"
  },
  {
    "id": "8a413367-84b7-4c50-850b-a1249860d7de",
    "title": "无题",
    "paragraphs": "金谷园中草色深，水楼终日柳阴阴。风前拨尽琵琶调，谁识当年马上心。",
    "author": "释行海"
  },
  {
    "id": "4d60f93c-b570-4383-a447-b66175bdb31e",
    "title": "吾庐",
    "paragraphs": "二月吾庐感物华，伤春多在别人家。今年莫使春憔悴，能有几番归看花。",
    "author": "释行海"
  },
  {
    "id": "5ebb58d3-a4fa-4e25-aa55-7240d32e6494",
    "title": "赠日者应菊坡",
    "paragraphs": "东篱秋色徧幽坡，蔟蔟金英洗露华。君且试推彭泽看，五行何处爱黄花。",
    "author": "释行海"
  },
  {
    "id": "a7f45745-e75f-4982-b228-b3a448f0e1f8",
    "title": "南明道中",
    "paragraphs": "酒旗犹写天台红，小白花繁绿刺丛。蜂蝶不来春意静，日斜桐角奏东风。",
    "author": "释行海"
  },
  {
    "id": "77a9aee1-44b9-4688-89b6-71b30635121b",
    "title": "少年子",
    "paragraphs": "紫陌香尘逐马蹄，玉箫声里看花开。绿衣鹦鹉臙脂嘴，一百金钱买得来。",
    "author": "释行海"
  },
  {
    "id": "859c2515-14e8-40b7-ad38-91eceb6fe19b",
    "title": "梅边",
    "paragraphs": "寂寂春心在树头，冷香疎影更清幽。野篱山畔无人见，月下风前一段愁。",
    "author": "释行海"
  },
  {
    "id": "05aed74d-682c-481e-8c91-86f9b7fb58b5",
    "title": "赵氏废园",
    "paragraphs": "笙歌无复醉南楼，燕雀凄凉草木秋。记得小时来扑蝶，几枝摘尽好花头。",
    "author": "释行海"
  },
  {
    "id": "89de59a0-6c4a-479d-a384-1219f0c86df1",
    "title": "湖上  其一",
    "paragraphs": "数点红春在杏梢，舞衣歌管醉兰桡。水边折得新花朶，蝴蝶相随过彩桥。",
    "author": "释行海"
  },
  {
    "id": "803250f8-3bc1-4c2a-ab67-aacefc4e873d",
    "title": "湖上  其二",
    "paragraphs": "桥上红阑倚夕阳，东风吹送禁梅香。王孙走马晴堤远，杨柳青青春草长。",
    "author": "释行海"
  },
  {
    "id": "4960dc1d-e637-468e-ab5e-7ed91d27a900",
    "title": "陌上",
    "paragraphs": "别人杨柳别人花，自对春风感物华。陌上最怜芳草色，王孙多是不还家。",
    "author": "释行海"
  },
  {
    "id": "514de598-9a52-400e-bb54-2a692dd61201",
    "title": "题灵溪兰若壁",
    "paragraphs": "又逢春色在君家，碧草笼烟带浅沙。燕子不皈人欲去，小窗寂寞海棠花。",
    "author": "释行海"
  },
  {
    "id": "04ac6f36-428d-4ae0-838a-8cb7f69a8769",
    "title": "湖上",
    "paragraphs": "凤城楼阁蔼春风，湖水绿平桥影红。蛱蝶倚花香梦暖，管絃声断夕阳中。",
    "author": "释行海"
  },
  {
    "id": "deda1a11-09c5-4e4c-850b-726c71decaf4",
    "title": "采药径",
    "paragraphs": "千古苍苔一径春，来寻刘阮故乡人。山中草木今为宋，亦有桃花尚说秦。",
    "author": "释行海"
  },
  {
    "id": "e0b0d8a3-8f2e-4737-ad60-9ba4b7496753",
    "title": "钱府园池",
    "paragraphs": "玉蘂金花水面浮，翠禽闲暇鹭鸶愁。夕阳睡起凉亭上，坐看鱼儿作队游。",
    "author": "释行海"
  },
  {
    "id": "30dbcc7b-67d8-44db-a995-ec5005ab6b9b",
    "title": "灵鹫池上",
    "paragraphs": "荷盖高低绿影凉，露珠忽自泻秋光。旧曾棹过高林浦，雨湿臙脂柄柄香。",
    "author": "释行海"
  },
  {
    "id": "6ce77585-59fa-4da1-8fa7-3b245595b4e4",
    "title": "丙辰二月二日喜晴  其一",
    "paragraphs": "十分花气醉春情，拂晓先闻百舌声。白玉摇鞭芳草暖，踏青时节雨初晴。",
    "author": "释行海"
  },
  {
    "id": "7d6057cd-b0c0-44f5-8c8e-7b3b555eee4d",
    "title": "丙辰二月二日喜晴  其二",
    "paragraphs": "春来处处有花看，一种芳心欲吐难。陌上鵞黄初染柳，不禁烟雨袅轻寒。",
    "author": "释行海"
  },
  {
    "id": "cbe1e0d9-b84a-4789-b31e-797f79ed5d35",
    "title": "丙辰二月二日喜晴  其三",
    "paragraphs": "残梅一片过晴簷，忽感春风三十三。旧雁自归江北去，鶑花只是恋江南。",
    "author": "释行海"
  },
  {
    "id": "03c5eaf9-4814-4325-8a1b-97198cd6ad45",
    "title": "暮春词",
    "paragraphs": "春风荡桨落花时，江鼓冬冬舞柘枝。雨洗樱红蚕豆绿，金衣公子可怜谁。",
    "author": "释行海"
  },
  {
    "id": "b2364b61-549b-437e-9b8b-37c06777a33b",
    "title": "湖上感春",
    "paragraphs": "西湖二月好笙歌，游女游郎半插花。忽对春风怀故国，不知新燕入谁家。",
    "author": "释行海"
  },
  {
    "id": "b7fae37c-3a66-41f2-9092-2cb5f4ffbedd",
    "title": "泊唐栖寺",
    "paragraphs": "飒飒寒声折苇风，唐栖岸下泊孤篷。白头不见颐山老，寂寞门前枫叶红。",
    "author": "释行海"
  },
  {
    "id": "66d45caf-b44d-4ca1-87f9-badfd1fddfb6",
    "title": "赋秋蓬",
    "paragraphs": "芦茎密织水烟笼，恰与湘渔屋檨同。昨夜苹香熏梦醒，又添荷叶盖西风。",
    "author": "释行海"
  },
  {
    "id": "8994815f-bbfa-423d-821c-aa9970ee0fcd",
    "title": "题山水图  其一",
    "paragraphs": "暮色溪山远，烟林一两家。孤舟何不住，雁欲下平沙。",
    "author": "释行海"
  },
  {
    "id": "66ea60f4-69e3-4377-8e78-d1888668050d",
    "title": "题山水图  其二",
    "paragraphs": "烟动芦根出，天高雁点微。谿林茅屋晚，遥认钓船归。",
    "author": "释行海"
  },
  {
    "id": "aeeeec6f-c25e-44ea-a1a1-5c7489b60a23",
    "title": "送春谣",
    "paragraphs": "今日鶑鶑燕燕愁，春风忽白少年头。拍残十八胡笳拍，数片娇红逐水流。",
    "author": "释行海"
  },
  {
    "id": "a224b729-d753-4ad3-9da2-161185e616e8",
    "title": "少年子",
    "paragraphs": "马头垂柳复垂杨，日暖游丝满洛阳。贱把黄金买歌笑，不知流水去茫茫。",
    "author": "释行海"
  },
  {
    "id": "67a3f63f-7c70-465b-ae54-3e0270a3049e",
    "title": "野兴",
    "paragraphs": "鸥入篱门沙岸高，秋来新壁换芦条。半池烟荇浮黄萼，一架寒藤挂绿瓢。",
    "author": "释行海"
  },
  {
    "id": "09ba602f-2bd7-4aca-acc9-07529ba11aaf",
    "title": "述怀",
    "paragraphs": "山郡人来水郡游，雁惊秋色向南州。日长意懒无消遣，醉劈芙蓉付水流。",
    "author": "释行海"
  },
  {
    "id": "ea03827d-f594-4153-b28e-9b06f52a1898",
    "title": "皂角林",
    "paragraphs": "皂角林边杀气新，凄凉偏感北征人。我来认作将军树，汲静当年打女真。",
    "author": "释行海"
  },
  {
    "id": "c13013a4-430c-4d5e-8738-24c555f28192",
    "title": "送灵江住金华讲院  其一",
    "paragraphs": "七里滩头问去津，崭岩渔石藓花春。自从一别刘文叔，直到如今少故人。",
    "author": "释行海"
  },
  {
    "id": "ea2910a9-191f-4d7a-a71a-4019ea06aabd",
    "title": "送灵江住金华讲院  其二",
    "paragraphs": "石里烟云护洞天，一条流水狭通船。金华仙子如相见，应问人间是几年。",
    "author": "释行海"
  },
  {
    "id": "58861202-30e0-4268-b618-c0f53eeaba93",
    "title": "送灵江住金华讲院  其三",
    "paragraphs": "名自黄扉遴选来，山中亦有祢衡材。清风八咏双溪月，讲彻莲花第一回。",
    "author": "释行海"
  },
  {
    "id": "7cf80074-2034-46d9-a625-7e6c362892e4",
    "title": "送灵江住金华讲院  其四",
    "paragraphs": "功成身退只留侯，多少英雄隠白头。为报襄阳今日事，未应先向赤松游。",
    "author": "释行海"
  },
  {
    "id": "ae792433-7ace-40a1-b141-6babd1ff6219",
    "title": "送灵江住金华讲院  其五",
    "paragraphs": "山北山南草木青，杜鹃入夜不堪听。月明一种相思处，遥见天边婺女星。",
    "author": "释行海"
  },
  {
    "id": "99519e12-cd68-4cd2-8c54-2a6b7a0a82af",
    "title": "竹院",
    "paragraphs": "满林凉影绿沈枪，对此浑无俗肺肠。闲客偶来清话久，戛簷风摆翠梢长。",
    "author": "释行海"
  },
  {
    "id": "16ada2bb-683d-4507-b97c-080b7ce2bac3",
    "title": "桂巖为学上人赋",
    "paragraphs": "蟾枝花放月香浮，石里幽人住最幽。昨夜满林风露冷，广寒宫殿一般秋。",
    "author": "释行海"
  },
  {
    "id": "75020b22-b3d2-4534-b071-ffaabf5cb83f",
    "title": "抱节",
    "paragraphs": "凛凛清风上拂天，直持霜操透心坚。最怜一种身难屈，咽雪餐毡十九年。",
    "author": "释行海"
  },
  {
    "id": "8ceb1591-7bb4-4ca7-8279-498e48c447e8",
    "title": "山窗即景",
    "paragraphs": "阴阴苔坎乱鸣蛙，光射林霏落月斜。池面绿舖蕉叶影，露阶红徧凤儿花。",
    "author": "释行海"
  },
  {
    "id": "7c6c6946-563c-4035-bbf6-ac5a5cdf95dc",
    "title": "八月十三夜闻雁",
    "paragraphs": "年年风景暗相催，雁叶初红雁又来。枕上一声闻最苦，江南人望寄书回。",
    "author": "释行海"
  },
  {
    "id": "f8e1f439-fbb9-4acf-ac40-9d9639fa0969",
    "title": "赋独山",
    "paragraphs": "一峰突兀上虚空，石怪藤幽树树风。四面白云人不见，磬声如在有无中。",
    "author": "释行海"
  },
  {
    "id": "97b2e0a5-c0f4-47fd-a38f-9348771ab651",
    "title": "赋古岩",
    "paragraphs": "撑空乱石带云霞，灵树曾开几劫花。人在玲珑深处坐，疎疎泉点滴袈裟。",
    "author": "释行海"
  },
  {
    "id": "d97a9231-d4b0-4c16-af17-c7f1f41df48b",
    "title": "早春后园即事",
    "paragraphs": "紫芽红甲爆春枝，幽步寻芳款款移。蜂未出房寒尚在，梅花开徧不曾知。",
    "author": "释行海"
  },
  {
    "id": "0a9266f0-1927-44cc-ba41-7fd60e74bf77",
    "title": "翔泳堂即景",
    "paragraphs": "一池荷盖绿阴凉，数朶红蕖浥露香。最是画桥林薄外，满湖烟景淡斜阳。",
    "author": "释行海"
  },
  {
    "id": "148cd08a-0787-4802-814e-b2badd30a2fd",
    "title": "咏所种松",
    "paragraphs": "苍髯分种出山林，却忆当年鬰翠阴。自是君王来避雨，初无一点大夫心。",
    "author": "释行海"
  },
  {
    "id": "87451587-5d70-41d4-b186-a4d229867e67",
    "title": "赠竹卿",
    "paragraphs": "一击虚空成粉碎，渭川千亩亦徒劳。不霑一点湘妃泪，自是无心节更高。",
    "author": "释行海"
  },
  {
    "id": "8428c835-0b79-48a6-8ba1-f177c2caf0a1",
    "title": "读金錍集",
    "paragraphs": "白水青山总上心，可怜月色夜沉沉。平生到处无人到，说向人知路转深。",
    "author": "释行海"
  },
  {
    "id": "6c709526-103e-4219-9be0-f73c57350b72",
    "title": "送姪孙周上人归剡余亦入吴门",
    "paragraphs": "三十馀年不在家，齿摇发白眼昏花。如今送子东归去，心逐征帆过白沙。",
    "author": "释行海"
  },
  {
    "id": "87e2ac67-1294-4bfc-8f1b-7ef5b4b857b2",
    "title": "送用上人  其一",
    "paragraphs": "秋风吹客客悽凉，君欲还乡我忆乡。山好真登秦望处，石桥偏拾禹馀粮。",
    "author": "释行海"
  },
  {
    "id": "fccd2154-b289-4110-8436-da6af3bf4328",
    "title": "送用上人  其二",
    "paragraphs": "归去人应问上都，飞蝗飞不到西湖。襄阳应有班师日，□□风传幙有乌。",
    "author": "释行海"
  },
  {
    "id": "3c87c726-9fa2-4302-b78f-86b4f2192a93",
    "title": "初夏客怀",
    "paragraphs": "塞雁南来已北归，乡心空逐暮云飞。楝花落尽寒犹在，月下金波点客衣。",
    "author": "释行海"
  },
  {
    "id": "9572523d-9428-4a45-b1b4-3c23cf28de00",
    "title": "后园四花",
    "paragraphs": "绿苞初结牡丹丛，千叶夭桃烂熳红。唯有海棠芳意懒，柳花无力受春风。",
    "author": "释行海"
  },
  {
    "id": "a7f23134-5978-47f1-9161-6e470eef27ad",
    "title": "三月三日寒食",
    "paragraphs": "三月初三寒食雨，春光黯淡似秋光。羽书未报江东捷，何日看花到洛阳。",
    "author": "释行海"
  },
  {
    "id": "2b0f7646-f41d-4e08-8cff-5719ef53ab1b",
    "title": "晚春",
    "paragraphs": "开尽荼䕷白昼沉，枝头声已变春禽。落花莫遣东风恼，小立閒庭爱绿阴。",
    "author": "吴璞"
  },
  {
    "id": "c0423362-1cef-4340-8553-7b77b19262af",
    "title": "挽知临安府兼浙西制置使曾公  其一",
    "paragraphs": "德祐思良弼，江西出大臣。报忠昭汉议，靖献有殷仁。皦日五朝老，清风百世人。几时归衮绣，秋草卧麒麟。",
    "author": "曾子良"
  },
  {
    "id": "94107db3-442e-43d4-b871-4f6b576e936f",
    "title": "挽知临安府兼浙西制置使曾公  其二",
    "paragraphs": "永绍传贤启，慈元拱女尧。鼇山犹赑屭，鹏海极扶摇。宫殿春旗晓，帘帷社饭朝。龙髯攀不及，鸾驭去何遥。",
    "author": "曾子良"
  },
  {
    "id": "15b4e2e4-3b77-4a0a-a154-a8a9515f4b5d",
    "title": "挽知临安府兼浙西制置使曾公  其三",
    "paragraphs": "立海终风黑，洗光双日红。馀波溅渤澥，仙仗岌崆峒。宗庙神灵在，公师礼数崇。平生精履屐，尚觉小臣忠。",
    "author": "曾子良"
  },
  {
    "id": "f820dc17-6ae0-4e4a-9caa-d913e1e31db2",
    "title": "挽知临安府兼浙西制置使曾公  其四",
    "paragraphs": "返輤荣归寝，帷堂哭设衣。神情如梦叶，沧海怅心违。百世功言立，千年城郭非。任安犹未死，哀泪不堪挥。",
    "author": "曾子良"
  },
  {
    "id": "c6219e80-0c6e-43a4-b1d5-69258dc771de",
    "title": "题高远楼",
    "paragraphs": "独行三十六峰头，飞过东华百尺楼。今日中原前日梦，天人极乐世人愁。后千载续后千载，外九州环外九州。此处名烦君著眼，区区复记又何求。",
    "author": "曾子良"
  },
  {
    "id": "e45b14de-6c8c-4e15-beaa-79782b9cf81a",
    "title": "题章明叔春雨庵",
    "paragraphs": "春雨生草木，雨去作流水。流水不顾返，草木生未已。愿随流水去，一日行万里。",
    "author": "曾子良"
  },
  {
    "id": "317e3d52-f851-41cb-a0a3-f694adac1ead",
    "title": "崔清献公祠堂落成",
    "paragraphs": "象笏犹存旧典型，魏谟亦此振家声。矧今故第堂堂复，不日新祠恰恰成。嘉定间关全蜀险，端平仓卒护乡城。此功此德垂千古，自有人人香火情。",
    "author": "翟龛"
  },
  {
    "id": "dedeacf0-c2d5-4551-b44e-07ad1ae79af3",
    "title": "寄王祥季昆",
    "paragraphs": "右军孙子总奇才，一别俄惊秋又来。冠佩正宜朝凤阙，钓竿未许老鼇台。云昏野寺疏钟断，潮落寒汀野鹤回。咫尺相思不相见，渴心吟望欲生灰。",
    "author": "翟龛"
  },
  {
    "id": "ac7752c3-a850-455e-9e02-57731bcd3823",
    "title": "挽赵秋晓",
    "paragraphs": "早向南宫掇一筹，英声借借出南州。襟怀雪月五更晓，器宇江天万顷秋。方羨庐山高筑室，奚虞夜壑遽藏舟。天朝弗为斯文地，才羨如公不久留。",
    "author": "翟龛"
  },
  {
    "id": "cb82b2fc-7419-4e5c-8abc-93047ff58627",
    "title": "赤鑑湖",
    "paragraphs": "赤鑑有遗利，旷古无人兴。今师欲断海，海若当效灵。",
    "author": "留祐"
  },
  {
    "id": "24d481e0-f718-40b3-881b-2009340e6ff1",
    "title": "游九锁",
    "paragraphs": "九天虎豹不守关，瑶京夜半堕尘寰。化为青山故曲折，中有玉殿开仙班。白龙天来三百丈，飞沫直下琉璃湾。神仙可望不可接，桃花伴我归人间。",
    "author": "朱杰"
  },
  {
    "id": "99279474-cb04-4ccd-a2fa-7cb648f64542",
    "title": "劝孝",
    "paragraphs": "三复蓼莪思二亲，亲恩天地无比伦。生我鞠我长育我，出入腹我何艰辛。为人之子欲报德，昊天于我心罔极。顺承犹恐莫酬恩，况敢忘恩为悖逆。此邦由来多孝义，县西元有曾参里。后来因避大贤名，却易里名为养志。乃知里有孝顺人，至今名号犹芳芬。人心天理不相远，前贤孝行胡不遵。习俗薄恶良可叹，枭獍之徒肆其悍。不念父母劬劳恩，悖德悖礼如习惯。在汝当为反哺乌，汝乃叱之若狗奴。在汝当为羊跽乳，汝乃詈之如吓鼠。此事虽云未必然，我乃闻之毛发寒。一朝引咎深自责，由我教化有未格。思昔曾为贵乡令，见人母子偶相竞。令因涕出受孝经，母子翻然起新敬。余今告汝以因缘，汝宜悉把旧恶悛。从前果报言难尽，孝顺之中自有天。五刑不孝最为大，汝宜猛省听予诲。官法昭昭在眼前，轻则编置重则配。假如幸免遭官刑，必有天刑及汝身。六丁霹雳飞雷霆，此时无路可自新。",
    "author": "赵与泌"
  },
  {
    "id": "da92994a-99a6-4168-8ec3-bb71add66366",
    "title": "游洞霄",
    "paragraphs": "凡世纤尘不敢侵，瑶关自锁白云深。地灵佳木有仙意，山静啼禽多好音。五洞暗通蓬岛路，九峰密拱石坛阴。步虚声了幽人暇，一穟炉香三弄琴。",
    "author": "徐玨"
  },
  {
    "id": "d1e0ab69-c8ad-4af9-93bd-9690110d1642",
    "title": "次兄奕修群玉山留题韵",
    "paragraphs": "碧玉参差绕崛奇，来登胜概喜忘疲。人传唾玉添芳润，二十年前刺史为。",
    "author": "谢奕信"
  },
  {
    "id": "9778eee8-7d25-4240-8fb9-073e4c9d5ec5",
    "title": "次兄奕修群玉山留题韵",
    "paragraphs": "喜登群玉访幽奇，步步琼瑶力不疲。拂拭棠阴留石刻，天然仙境岂人为。",
    "author": "谢奕奎"
  },
  {
    "id": "ba51888b-39c2-4e60-a992-010a72538d89",
    "title": "小亭夜坐即景",
    "paragraphs": "小亭夜坐涤炎蒸，顿觉风清趣已成。数点流萤亭外度，儿童戏逐月边星。",
    "author": "赵必常"
  },
  {
    "id": "3863c48f-1899-408b-9ea4-f8fef5a77b95",
    "title": "灵巖一线天",
    "paragraphs": "尽日摩挲藓石斑，几人来此驻吟鞍。谁知一线通天处，照见人心凛凛寒。",
    "author": "徐几"
  },
  {
    "id": "0da39837-cd45-49d7-9602-3fc80f9b26a0",
    "title": "狮子峰",
    "paragraphs": "举首朝天据洞扉，怪形蹲踞类狻猊。山中弹压无豺虎，留得孤猿半夜啼。",
    "author": "徐几"
  },
  {
    "id": "791653f5-992b-49b5-b1f0-393a718195df",
    "title": "天壶",
    "paragraphs": "老松压石洞门耸，青萝曳树牵云影。天然物外清修地，巖头残月沈丹井。",
    "author": "徐几"
  },
  {
    "id": "5a77d653-4121-4d46-8834-d297b199e7ae",
    "title": "游仙",
    "paragraphs": "弱龄秉永向，撰念游蓬瀛。腾盖玄圃台，投辔赤霞城。紫府五香馥，丹丘四照萦。班龙何夭矫，青凤来相迎。道逢王子乔，手曳芙蓉旌。灵风袭霓裳，邀我谒瑶京。天帝坐丛霄，羣仙列两楹。羽节自飘扬，众乐锵然鸣。授我金龟秘，锡我玉室名。渴漱沆瀣浆，饥饵橘树英。忘形思入玄，道在岂求赢。流觉神驱尽，逍遥云翮轻。枣花千岁结，桃核万年成。海水扬尘竭，天衣拂石平。祈年本无分，望仙徒自营。寄谢樊笼士，那知遗世情。",
    "author": "詹琦"
  },
  {
    "id": "7ff1a1d8-f49d-4734-b811-94eee1f9d30e",
    "title": "题太姥墓",
    "paragraphs": "吾闻尧时种蓝妪，世代更移那可数。帝尧朽骨无微尘，此閒犹有尧时墓。墓中老妪知不知，五帝三王奚以为。狼贪鼠窃攫尺士，窾木未枯已易主。君不见仙人掌，分明指取青天上。骑龙谒帝大罗天，不逐华虫挂尘网。又不见石棋盘，人去盘空局已残。当时胜负此何有，争先夺劫摧心肝。请君绝顶试飞舄，左望东瓯右东冶。山川不见无诸君，但见烽烟徧郊野。野老吞声掩泪哀，茫茫沧海生蓬莱。",
    "author": "陈嘉言"
  },
  {
    "id": "e9a75387-4c8c-4760-a965-dcd18cf16f8f",
    "title": "游霍童  其一",
    "paragraphs": "洞寻黄鹤白鹤，峰过大童小童。杖底泉声滴沥，水边树色空蒙。",
    "author": "陈嘉言"
  },
  {
    "id": "0bb0d8c1-82fa-40d1-b13e-155bea5b696d",
    "title": "游霍童  其二",
    "paragraphs": "藤上老猿欲堕，松间野鹿相随。苔藓绿埋丹灶，桃花红染金锤。",
    "author": "陈嘉言"
  },
  {
    "id": "6b70f95e-a9d5-4731-a3c9-c4ebb4bf1c7c",
    "title": "游霍童  其三",
    "paragraphs": "瀑声深涧浅涧，峰势烟笼雾笼。彷彿身游海上，须臾觉上山中。",
    "author": "陈嘉言"
  },
  {
    "id": "5ce90f52-97a1-4259-ab8c-5666fc392ce1",
    "title": "游霍童  其四",
    "paragraphs": "翠篠轻挑绿酒，紫芝閒对黄冠。半醉风回铁笛，中宵冷露瑶坛。",
    "author": "陈嘉言"
  },
  {
    "id": "3c41653e-3cbd-4bc2-bac3-d28c4ab55db4",
    "title": "哭陈丞相",
    "paragraphs": "大厦将倾一木支，登陴恸哭志难移。螳螂怒臂当车日，精卫衔沙塞海时。梦里忽惊元主朔，军中犹卓宋家旗。孤臣万死原无恨，独怪山翁总不知。",
    "author": "郑钺"
  },
  {
    "id": "7c992b28-a3c2-460a-b632-48f6492273b0",
    "title": "宝祐甲寅巧夕陪赵帘谿游乳洞时秋意已□俗尘顿洗西畴项大受谩赋一诗以纪岁月",
    "paragraphs": "三洞相连等贯珠，高秋登览兴何如。安得□借世人□，仙境宁嫌释氏居。□甚□宜深避□，□然賸喜共逃虚。重游未必欢□□，石上聊得岁月书。",
    "author": "项大受"
  },
  {
    "id": "d67fcf9e-6f7d-4966-838c-eecd54913b24",
    "title": "冷清生活与赋拙何异围棋酌酒其乐无涯再得一律",
    "paragraphs": "□带无遗赏，寻盟乳洞仙。万山如玉立，三穴自珠联。局外棋尤审，杯馀酒更传。回头笑牛女，虹气直冲天。",
    "author": "项大受"
  },
  {
    "id": "19413d83-a4be-4e4c-872d-0d86909adf7c",
    "title": "次韵大受游乳洞谩赋",
    "paragraphs": "等閒过似得明珠，三洞山行喜自如。俗客□□寻□处，仙人何必好楼居。石声玉磬传空谷，水色冰壶照碧虚。便好结茅采芝木，利名尽委绝交书。",
    "author": "赵帘谿"
  },
  {
    "id": "37c6e911-c7c3-4b05-b9d9-a7d7fcd6e0bb",
    "title": "次韵大受冷清生活与赋拙何异",
    "paragraphs": "群鸡今无术，乘风拟学仙。登临皆雀跃，酬倡欲蝉联。坐久昏钟定，□迟夜漏传。南中□福地，此是一□天。",
    "author": "赵帘谿"
  },
  {
    "id": "355b8c88-9a13-40c1-8720-e4596de17aa6",
    "title": "诗一首",
    "paragraphs": "手挹龙头蹽龙脊，山耸螺鬟水澄碧。酒酣一笑且掀髯，春日融融浮霁色。",
    "author": "黄震喜"
  },
  {
    "id": "5955b46c-5fa2-4fb9-baa2-b85ea79e7a54",
    "title": "言志",
    "paragraphs": "足濯长江万里流，手提三尺龙泉游。胸中一片英雄气，生不杀奸死不休。",
    "author": "赵必㳅"
  },
  {
    "id": "50e23e52-973a-4b6a-8ada-5853893d39b0",
    "title": "秋夜玩月",
    "paragraphs": "几度停杯发浩歌，月华偏照别离多。牀头賸有樽酒绿，醉饮鲸飞沧海波。",
    "author": "赵必㳅"
  },
  {
    "id": "647464f0-d741-4649-8453-e786638fdb54",
    "title": "和孙逢辰游子吟",
    "paragraphs": "独向春风泪几回，经年游子自堪悲。天涯只为青云绊，堂上应怜白雪垂。离思不随音问去，浪身惟逐梦魂归。有时得慰故乡愿，骨肉团团醉寿杯。",
    "author": "赵必㳅"
  },
  {
    "id": "be32331d-b5b4-430d-820f-6bd516f0f4de",
    "title": "忆西湖",
    "paragraphs": "游梦春成昨，东风感旧题。江流如汴水，柳色似隋堤。地重天王塔，山寒处士栖。最怜三月暮，愁眼为花迷。",
    "author": "陈昌时"
  },
  {
    "id": "e7fefe3c-42f3-4fda-b11b-7e9b134c6f1c",
    "title": "黄金台",
    "paragraphs": "峩峩燕中台，悠悠易上水。怀哉燕昭王，招彼天下士。士贵相知深，岂为多黄金。筑台置黄金，自是君王心。",
    "author": "陈昌时"
  },
  {
    "id": "224221d4-76e0-4ef8-8d53-170dbd8aed26",
    "title": "周公辅别业",
    "paragraphs": "同余栖隠地，只在白云根。野草行无路，孤舟入有门。已存栽竹地，不买种桃园。眼底饶苍翠，南山带北村。",
    "author": "陈昌时"
  },
  {
    "id": "67525bee-b6c9-425b-b042-dfa1fc8abb87",
    "title": "湛江归自浙西",
    "paragraphs": "尚忆沧洲旧钓舲，一瓢收尽浙江灵。鬓欺北斗怜归鹤，眼暗西风悔聚萤。蚌浦有光秋孕月，剑床留怪夜眠星。不堪雨外重回首，塔压吴山□□青。",
    "author": "陈昌时"
  },
  {
    "id": "e0dfcd52-eac8-4a37-9a2b-276eecc4109e",
    "title": "太真图",
    "paragraphs": "绣帕香鞯玉履麟，侍儿扶上不胜春。如何揽辔宫阶日，却把中原踏作尘。",
    "author": "陈昌时"
  },
  {
    "id": "00b6136d-0d7c-465c-8cb2-fb24c98743be",
    "title": "即事",
    "paragraphs": "石室无来客，閒云伴晚眠。梦添身外事，发减镜中年。小雨溪平路，牛衣业在田。剑星横照胆，归意未应全。",
    "author": "陈昌时"
  },
  {
    "id": "efc355ae-ff33-4d12-8fc5-12302c511423",
    "title": "晓程",
    "paragraphs": "男儿腰下带芙蓉，羞睹秦官老径松。羊胛日生寒戍鼓，马蹄风起夜楼钟。菊花憔悴三分雨，枫叶青红一半冬。只为新诗吟太早，满衣风露湿重重。",
    "author": "陈昌时"
  },
  {
    "id": "97835db0-8f8b-4ff9-85b7-70f0110a0f03",
    "title": "太平宴",
    "paragraphs": "朝阳鸣凤马图河，雷动官僚宴泰和。万国春风酣组绶，九天明月照笙歌。红云瑞拥山呼寿，沧海恩深酒作波。元朔丹崖声教远，愿昭鸿业刻嵯峨。",
    "author": "陈昌时"
  },
  {
    "id": "b6a9b0f6-aebe-4aff-98eb-c8a800e96c5c",
    "title": "留湖心寺",
    "paragraphs": "出城五里凄无宿，清境光辉日遍曝。水仙飞结空中楼，佛香吹化莲花国。老僧坐久忘身心，夜凉恍住蛟人屋。何当使我出世愁，苔迳幽窗弄艺竹。",
    "author": "陈昌时"
  },
  {
    "id": "3b33f894-6d0d-4f6c-950d-9c4fd65215fa",
    "title": "露坐",
    "paragraphs": "露坐当中夜，谁家梦正迷。行人在边戍，孤月到深闺。天迥斗横北，海寒风自西。庭前有高树，分借老乌栖。",
    "author": "陈得时"
  },
  {
    "id": "2b6ef529-a0a1-4ce2-b156-c3a96d87b19f",
    "title": "晓思",
    "paragraphs": "南楼捲书坐，极目动清□。野色春千里，晴光晓万家。人耕烟外草，鸟啄树头花。记得夜来梦，清天飞日华。",
    "author": "陈得时"
  },
  {
    "id": "d107c05e-5b8d-4e1b-a365-5385e23371cf",
    "title": "饯陈随隠归临川",
    "paragraphs": "我昔见君方成童，长吉才华惊钜公。人间科第不屑就，直使声名闻九重。乃翁引上凝华殿，子虚不待他人荐。入直来来凡几年，天上奇书尽曾见。翩然归去大江西，二疏父子还相随。故乡分得云水地，却喜不爽渔樵期。春雨骑牛对烟草，何如振衣随龙五云表。秋霜黄独煨地炉，何如驼峰犀筯食天厨。林间拾叶抄诗句，何如宫妃捧砚挥毫处。溪边照影著荷衣，何如龙门应制夺锦时。钧天梦断难回顾，浩然合在山中住。金石台前伴白云，六年不踏西湖路。今日重来发长吁，忍看清平破草庐。尽拈书籍向人卖，归买田园供荷锄。乃翁八十齿发落，倚门待儿斜日薄。孤山梅花带不归，却唤扁舟载童鹤。",
    "author": "吴大有"
  },
  {
    "id": "34e23ef4-f0bc-4c70-9aff-6c6812756909",
    "title": "晚过西湖",
    "paragraphs": "曙色溟溟湿缊袍，湧金门下上轻桡。五更锺鼓星初没，两岸楼台雾未消。路傍柳洲人语近，山连葛岭鹤声遥。冲寒亦有寻梅客，拥袖骑馿过短桥。",
    "author": "吴大有"
  },
  {
    "id": "78af6222-310c-41ff-a920-099902545a2c",
    "title": "杂诗  其一",
    "paragraphs": "多年书问断，湖海竟悠悠。一见心虽满，相看泪忽流。彩烟山色暮，碧濑月痕秋。明日登程去，鹡鸰河上愁。",
    "author": "吴大有"
  },
  {
    "id": "0bc11abc-62a7-406b-9a58-bf2ec52bdd20",
    "title": "杂诗  其二",
    "paragraphs": "山中多雨水，秋晚正妨农。病菜和根煮，新粳带溼舂。拥沙埋废井，堕石折枯松。寂寂猿啼昼，白云藏数峰。",
    "author": "吴大有"
  },
  {
    "id": "7f618900-d0e6-44ab-a63c-ef14163cdd06",
    "title": "杂诗  其三",
    "paragraphs": "客行情最苦，草草共清尊。万水千山路，今朝好出门。",
    "author": "吴大有"
  },
  {
    "id": "5d811c74-1bc8-4a54-8e7d-0bdab6639e0f",
    "title": "杂诗  其四",
    "paragraphs": "雁声低度水村深，中有人敲月下门。满屋秋风灯欲暗，江山千里故园心。",
    "author": "吴大有"
  },
  {
    "id": "d854efc6-3f05-4675-aedf-4f7876eca34a",
    "title": "游上竺寺",
    "paragraphs": "编茅为屋住，结叶作衣裳。不试烧金诀，惟寻煮石方。洗瓢溪月冷，采药野云香。尝有仙家鹤，飞来绕石傍。",
    "author": "吴大有"
  },
  {
    "id": "2aec0074-3de1-4a57-b1ed-9bf7a151f412",
    "title": "游虞山",
    "paragraphs": "野店杏花红满枝，江南天气早春时。青山笑我来何晚，白发催人老不知。云窦雪消龙涧满，星坛树偃鹘巢危。明朝欲尽登临兴，还赴云间羽士期。",
    "author": "陈蒙"
  },
  {
    "id": "a21a7db9-2bee-4cc9-b82a-ee3105e78173",
    "title": "穿山",
    "paragraphs": "石门空虚谁凿闢，薜荔挂影苍苔积。悬崖偃树鹘栖巢，古洞出云龙启蛰。",
    "author": "陈蒙"
  },
  {
    "id": "b2ca1e2b-4461-4203-956c-8696e187e18b",
    "title": "题玉芝祠",
    "paragraphs": "玉芝不见草萧萧，古柏阴廊昼寂寥。琳馆废来馀福地，名碑留在记前朝。碧梧树老鸾飞远，华表天空鹤去遥。惟有迎仙桥上月，夜深还自照吹箫。",
    "author": "陈蒙"
  },
  {
    "id": "81d6bd20-d418-4aae-9b0c-3816151eb1fb",
    "title": "游云门",
    "paragraphs": "杖策耶溪寺，风流忆晋唐。门深云未散，梁古帖犹香。晚翠千峰远，春深一涧长。徘徊松影下，觅句向斜阳。",
    "author": "陈蒙"
  },
  {
    "id": "b3b33946-ccd1-4084-a5fb-205de6fda88b",
    "title": "赋梅花",
    "paragraphs": "影摇溪脚月犹冷，香满枝头雪未干。只为传家太清白，致令生子亦辛酸。",
    "author": "布衣某"
  },
  {
    "id": "d941df07-13db-47eb-8f3f-09a7147fe48a",
    "title": "孟享仰瞻圣驾",
    "paragraphs": "紫烟敛翠碧天长，柳阴旌旗午尚霜。一朵彩云擎瑞日，光华尽在舜衣裳。",
    "author": "阮秀实"
  },
  {
    "id": "b1791d6f-6c8c-4fa4-9fd5-5f179834dab9",
    "title": "景灵宫恭谢驾回丞相以下皆簪花",
    "paragraphs": "宫花密映帽簷新，误蝶疑蜂逐去尘。自是近臣偏得赐，绣鞍扶上不胜春。",
    "author": "阮秀实"
  },
  {
    "id": "4e74028a-2d24-4652-baf4-d9e77dbb5c7f",
    "title": "思亲五首  其一",
    "paragraphs": "九十萱亲天下稀，十年甘旨误庭闱。临行有恳慈心喜，再覩衣冠儿便归。",
    "author": "谢枋得"
  },
  {
    "id": "94d69e35-7c94-4a5b-8849-da80974bd0c8",
    "title": "思亲五首  其二",
    "paragraphs": "九十萱亲天下稀，吾王何在子何之。倚闾旦暮无他念，一片好心天得知。",
    "author": "谢枋得"
  },
  {
    "id": "f67e7933-6374-4a06-a36b-d4685248d528",
    "title": "思亲五首  其三",
    "paragraphs": "九十萱亲天下稀，人无容力荷天慈。衣冠礼乐江东聚，此是癡儿奉母时。",
    "author": "谢枋得"
  },
  {
    "id": "4fe146a0-09fe-4ac8-8ec7-c258764e9666",
    "title": "思亲五首  其四",
    "paragraphs": "九十萱亲天下稀，平生教子欲何为。楚王肯立韩公子，良也归韩亦有辞。",
    "author": "谢枋得"
  },
  {
    "id": "2c056b09-77af-4d17-9682-dd3992ed606f",
    "title": "思亲五首  其五",
    "paragraphs": "九十萱亲天下稀，教儿只诵白华诗。溪冰山玉人无愧，百拜慈闱喜可知。",
    "author": "谢枋得"
  },
  {
    "id": "cc9c51b8-f733-4ac2-b9d5-e10eb0d7b32b",
    "title": "代上杜按察三首  其一",
    "paragraphs": "东南官吏欠清风，五十年来世道穷。须信太平在今日，人间又有杜祁公。",
    "author": "谢枋得"
  },
  {
    "id": "335c4784-3918-4bac-ad2b-d750f1ed7a43",
    "title": "代上杜按察三首  其二",
    "paragraphs": "庆历诸公开太平，选贤按察救生灵。当时只有一杜杞，岂若先生真福星。",
    "author": "谢枋得"
  },
  {
    "id": "7412c63b-5ac2-487e-bfd0-925f78c154fc",
    "title": "代上杜按察三首  其三",
    "paragraphs": "万物宁无吐气时，平生爱诵杜陵诗。如今天下知元结，六百年间再见之。",
    "author": "谢枋得"
  },
  {
    "id": "5f7786d5-f710-4a8d-bcd8-2c8e0e5ce459",
    "title": "送程楚翁远游",
    "paragraphs": "近日人传庾岭梅，南枝落尽北枝开。长安旧日元无此，尽是江南人送来。",
    "author": "谢枋得"
  },
  {
    "id": "117af504-48b9-4630-bd15-c7616ed755a5",
    "title": "寄谢叔鲁三首  其一",
    "paragraphs": "红叶飘摇霜露清，去年今日正同行。夜来似与君相见，明月一窗梅影横。",
    "author": "谢枋得"
  },
  {
    "id": "9d1f6d2c-f63a-4ae2-93e2-4a84c8048ffc",
    "title": "寄谢叔鲁三首  其二",
    "paragraphs": "一岁思君君不来，君来我去欠徘徊。归时只见留诗在，何日相逢畅好怀。",
    "author": "谢枋得"
  },
  {
    "id": "9d443341-1fac-4233-b859-bd0b84ea23f8",
    "title": "寄谢叔鲁三首  其三",
    "paragraphs": "平生结客知心少，乱世逢人笑口难。近日老天频送喜，谁来对酒共清欢。",
    "author": "谢枋得"
  },
  {
    "id": "dedfd00f-eccf-438a-9f8c-3a9475d2022f",
    "title": "五星",
    "paragraphs": "五纬煌煌聚在秦，项王称霸沛公臣。谁知四百年天下，已属宽仁大度人。",
    "author": "谢枋得"
  },
  {
    "id": "4a788e08-2d85-445a-a13b-d52014f8f256",
    "title": "元旦阻雨二首  其一",
    "paragraphs": "洪钧一转岁开端，草木群生亦喜欢。安得明年此时节，江东重覩旧衣冠。",
    "author": "谢枋得"
  },
  {
    "id": "3ad06d5f-3886-45a2-83b7-d7895b69648e",
    "title": "元旦阻雨二首  其二",
    "paragraphs": "莫道新年贺客迟，晴天暖日却相期。春风只被多情苦，红嫩青新总要诗。",
    "author": "谢枋得"
  },
  {
    "id": "f411dde9-6ea2-4c4a-abd8-39c7024f5b13",
    "title": "戏道士阮太虚",
    "paragraphs": "阮郎正好住天台，玉女多情忍放回。雨散云收一天碧，薰风吹梦到瑶台。",
    "author": "谢枋得"
  },
  {
    "id": "f207b928-2712-466e-81ea-eb18bcb5c19e",
    "title": "春日闻杜宇",
    "paragraphs": "杜鹃日日劝人归，一片归心谁得知。望帝有神如可问，谓余何日是归期。",
    "author": "谢枋得"
  },
  {
    "id": "1df8d0f6-d0e0-467c-893b-f487ccbcbdc4",
    "title": "谢送夏衣",
    "paragraphs": "南州久客困炎歊，汗浥春衫上白毛。细葛含风常著看，此情犹胜旧绨袍。",
    "author": "谢枋得"
  },
  {
    "id": "1e719d82-0095-4dcd-b6da-4dc00964b871",
    "title": "谢惠楮衾",
    "paragraphs": "吴宫金蹙凤花绫，春暖熏笼换水沉。那似冰桥楮夫子，满牀明月解微吟。",
    "author": "谢枋得"
  },
  {
    "id": "d22bfe9e-6c61-4e9c-9de9-721f51b6a567",
    "title": "赠儒医陈西巖",
    "paragraphs": "猪苓桔梗最为奇，药笼书囊用有时。莫把眼前穷达论，要知良相即良医。",
    "author": "谢枋得"
  },
  {
    "id": "2c0df890-cba4-4a68-bd45-e9776916ca97",
    "title": "桃",
    "paragraphs": "寻得桃源好避秦，桃红又见一年春。花飞莫遣随流水，怕有渔郎来问津。",
    "author": "谢枋得"
  },
  {
    "id": "b99b4a75-954d-4306-babf-fdaa77046d69",
    "title": "觅茶",
    "paragraphs": "茂绿林中三五家，短墙半露小桃花。客行马上多春日，特扣柴门觅一茶。",
    "author": "谢枋得"
  },
  {
    "id": "6be66ad2-2918-4002-a141-1cf100ae3a68",
    "title": "赠画士刘信可二首  其一",
    "paragraphs": "毛颖摧锋入墨池，白云窗下展乌丝。乘君袖里孤山月，写尽横斜竹外枝。",
    "author": "谢枋得"
  },
  {
    "id": "3bed5052-7948-423c-8b8a-9296fad7263e",
    "title": "赠画士刘信可二首  其二",
    "paragraphs": "谱系庭筠出管城，胸中千亩尽秋清。儿童不悮挥毫意，闲傍虚簷听雨声。",
    "author": "谢枋得"
  },
  {
    "id": "5552bf45-c6c4-4229-80d2-c8ec2e01e614",
    "title": "竹",
    "paragraphs": "新篁娟娟如绿玉，潇然出尘澹无欲。清风明月谁主张，留得此君在空谷。",
    "author": "谢枋得"
  },
  {
    "id": "86398845-6dac-4de2-a7ea-e2671703896c",
    "title": "扇",
    "paragraphs": "蒲葵也解归掌握，纨素未应捐箧中。莫把暗尘涴明月，好驱大暑来清风。",
    "author": "谢枋得"
  },
  {
    "id": "64394385-01b6-4dec-8087-cfc80ab60fac",
    "title": "菊",
    "paragraphs": "渊明岂但隠逸人，渊明素怀诸葛志。清香不独占秋天，菊潭一滴三千岁。",
    "author": "谢枋得"
  },
  {
    "id": "ed55d6b6-4421-4091-9862-92726ef044a1",
    "title": "赋松",
    "paragraphs": "乔松磊磊多奇节，冬无霜雪夏无热。根头更有千岁苓，知谁可语长生诀。",
    "author": "谢枋得"
  },
  {
    "id": "5ba6aa38-15ad-4fc1-809d-e79e157d9c25",
    "title": "与魏梅墅",
    "paragraphs": "义熙陶令书甲子，春秋仲尼尊天王。孔明汉贼不两立，梁公十念臣而皇。",
    "author": "谢枋得"
  },
  {
    "id": "bd6de969-8faa-480f-aef7-6f166c6fdbeb",
    "title": "花影",
    "paragraphs": "重重叠叠上瑶台，几度呼童扫不开。刚被太阳收拾去，又教明月送将来。",
    "author": "谢枋得"
  },
  {
    "id": "b962bdf0-215f-434e-8279-60f23acc3a5a",
    "title": "绝粒偶书二首  其一",
    "paragraphs": "丹府金童善主家，百神听命静无譁。从今何必餐松柏，但吸日精吐月华。",
    "author": "谢枋得"
  },
  {
    "id": "80a4f3a7-1201-4d18-a048-0044f69662d8",
    "title": "绝粒偶书二首  其二",
    "paragraphs": "龟啣甘露争先到，凤吸醴泉随后来。投在太清仙酒甕，道人日饮两三杯。",
    "author": "谢枋得"
  },
  {
    "id": "14a06b27-7086-430e-b6ff-9f92cf99fbf2",
    "title": "古诗赠相士吴楚峰",
    "paragraphs": "世乱异人出，高者为神仙。方术皆救世，可知愚与贤。喜君风鉴别，妙处不可传。著眼看福人，要识太平年。",
    "author": "谢枋得"
  },
  {
    "id": "f7b1faf8-5a70-4e22-bf62-68ccc991b320",
    "title": "赠宋相士",
    "paragraphs": "堕甑看无益，乘轩计亦疏。忍贫吾自解，过论子姑徐。但得耆而艾，饱观诗与书。时乎一杯酒，此外尽从渠。",
    "author": "谢枋得"
  },
  {
    "id": "f915dd81-71c2-43d6-b922-81b6c0e0e58c",
    "title": "求纸衾",
    "paragraphs": "避世知无地，危身只信天。宁持龚胜扇，不著挺之绵。养性真同道，知心有宿缘。纸衾加惠絮，晴日卧云边。",
    "author": "谢枋得"
  },
  {
    "id": "0678d2c2-5b48-4df3-b307-e14932072c07",
    "title": "赠相士郭少仙",
    "paragraphs": "崇兰生深林，澹泊一点芳。江梅倚修竹，酝借万斛香。气骨抱金玉，精神贮冰霜。若以色见我，照红还海棠。",
    "author": "谢枋得"
  },
  {
    "id": "0a10d7ea-18a9-49d4-b31d-85f810394b1d",
    "title": "送张子高归延平",
    "paragraphs": "乱世读书少，前人教子难。青灯尝合席，红叶趱归鞍。梅自知春近，松应耐岁寒。楼高新月好，后夜与谁看。",
    "author": "谢枋得"
  },
  {
    "id": "0b45ead8-4937-4e32-aa82-b13c822793af",
    "title": "送刘治中之信州",
    "paragraphs": "冰玉古溪山，治中今士元。邦人敬文简，道化望曾孙。朱子书堂在，东莱讲席存。十年儒道晦，此日喜登门。",
    "author": "谢枋得"
  },
  {
    "id": "9a466307-e42a-4c96-8650-142010ef4c52",
    "title": "示儿二首  其一",
    "paragraphs": "门户兴衰不自由，乐天知命我无忧。大儿安得孔文举，生子何如孙仲谋。天上麒麟元有数，人间豚犬不须愁。养男不教父之过，莫视诗书如寇仇。",
    "author": "谢枋得"
  },
  {
    "id": "2bd76678-8810-4d03-a25d-325ce16dfe7a",
    "title": "示儿二首  其二",
    "paragraphs": "千古兴亡我尽知，一家消息又何疑。古来圣哲少才子，世乱英雄多义儿。靖节少陵能自解，孔明王猛使人悲。只虞错改金根字，焉用城南劝学诗。",
    "author": "谢枋得"
  },
  {
    "id": "0f19a926-87ac-4915-80ab-68e9d47e6c80",
    "title": "代上张经历",
    "paragraphs": "中原自古多豪杰，晋国尤多贤大夫。学问断无虚议论，功名须有大规模。臂间弓矢真良将，舌底诗书笑腐儒。自恨两贤相识晚，不妨杯酒恣歌呼。",
    "author": "谢枋得"
  },
  {
    "id": "9792bc30-ff25-4150-98ae-3660a6082f0b",
    "title": "赠卜者魏易斋",
    "paragraphs": "伯阳曾著易参同，夺尽阴阳造化功。白玉五城人可到，黄金一鼎道无穷。先生救世心良苦，后派多才命必通。魏本大名名易显，子明且为筮江东。",
    "author": "谢枋得"
  },
  {
    "id": "dc68b1c8-89fe-4d0d-ae30-e68db638fd8f",
    "title": "题东观壁  其一",
    "paragraphs": "观外好看船往回，观中几度见桃开。常瞻紫气青牛去，又带白云黄鹤来。天地无情搔短发，古今多变付残杯。醉中尚有醒时眼，不信玉山人可推。",
    "author": "谢枋得"
  },
  {
    "id": "85b9569d-7afd-4189-8920-1befbd72108b",
    "title": "题东观壁  其二",
    "paragraphs": "老树犹能识道回，好怀长对碧天开。青山绿水何人管，明月清风要我来。少日曾闻黄石教，平生几掷左慈杯。道兄惯见人间事，快抱棋枰信手推。",
    "author": "谢枋得"
  },
  {
    "id": "dd82be84-5cba-419f-b620-c6ec69639d8c",
    "title": "和曹东谷韵",
    "paragraphs": "万古纲常担上肩，脊梁铁硬对皇天。人生芳秽有千载，世上荣枯无百年。此日识公知有道，何时与我咏游仙。不为苏武即龚胜，万一因行拜杜鹃。",
    "author": "谢枋得"
  },
  {
    "id": "665f1091-5019-4f27-9731-ba6a6b3950e6",
    "title": "和叶爱梅韵",
    "paragraphs": "道逢患难正当行，礼食从来孰重轻。绿鬓行藏堪检点，白头去就要分明。了知死别如龚胜，未必生还似子卿。纬地经天文不丧，许君独擅大声名。",
    "author": "谢枋得"
  },
  {
    "id": "fc932bee-6225-44e8-901c-5fa73138ad36",
    "title": "和游古意韵",
    "paragraphs": "死易程婴岂不知，十年死后未为非。文辞未必改秦甥，敲朴徒能抱御衣。无志何劳悲庙黍，得仁更不食山薇。儒冠有愧一厮养，何忍葵心对落晖。",
    "author": "谢枋得"
  },
  {
    "id": "a1b2c8a1-a67b-42a1-b674-e67a13de3a26",
    "title": "和毛静可韵",
    "paragraphs": "孟韩相慕久悬悬，恨不论诗早十年。吾道不行知有命，斯文将丧更由天。此生何恨为龚胜，来世谁能知少连。不信无人扶宇宙，是邦豪杰已林然。",
    "author": "谢枋得"
  },
  {
    "id": "e8a8455c-b014-4db1-a465-a223928a77ed",
    "title": "和詹苍崖韵",
    "paragraphs": "八闽英杰盛如林，安得三忠存至今。旧俗风流千载事，精忠大义一般心。早知平陆风波恶，何必巅崖云雾深。此日脊梁非铁硬，小颜拳爪定相侵。",
    "author": "谢枋得"
  },
  {
    "id": "377e55a8-cfc2-4d03-9332-92a7b962af7d",
    "title": "初到建宁赋诗一首",
    "paragraphs": "雪中松柏愈青青，扶植纲常在此行。天下久无龚胜洁，人间何独伯夷清。义高便觉生堪舍，礼重方知死甚轻。南八男儿终不屈，皇天上帝眼分明。",
    "author": "谢枋得"
  },
  {
    "id": "68e7ae0c-71bb-47bc-aa8f-5cd67a198603",
    "title": "辞洞斋华父二刘兄惠寒衣",
    "paragraphs": "平生爱读龚胜传，进退存亡断得明。范叔绨袍虽见意，大颠衣服莫留行。此时要看英雄样，好汉应无儿女情。只愿诸贤扶世教，饿夫含笑死犹生。",
    "author": "谢枋得"
  },
  {
    "id": "3f551841-bf4e-4782-985d-f9918604e985",
    "title": "和道士陈天隠  其一",
    "paragraphs": "明知儒道本同流，未了因缘不自由。紫府寥阳随念到，红尘辛苦几时休。精神尝与天来往，躯壳不知谁滞留。穹壤岂无陆修静，知君认得故吾不。",
    "author": "谢枋得"
  },
  {
    "id": "12be3d83-89bc-41dd-9e8e-2f969afd425c",
    "title": "和道士陈天隠  其二",
    "paragraphs": "岂不逍遥自采真，世间何地可容身。碧潭秋月元无物，丽日祥风只爱春。天上尽多知己友，尘中安得见心人。赤虬一跃蓬莱近，又恐丹丘有宿因。",
    "author": "谢枋得"
  },
  {
    "id": "b2c9ef5f-47be-403a-b3c7-d818e32f7cce",
    "title": "和道士陈天隠  其三",
    "paragraphs": "学道无魔道不成，神人得计是无名。光风自觉长潇洒，明月何曾有死生。早悟梅山难养性，何如福地别寻盟。梅花香里堪联句，莫笑人间石鼎鸣。",
    "author": "谢枋得"
  },
  {
    "id": "a4a3de06-8c8c-4cad-a212-1a0e2e9891cf",
    "title": "谢刘纯父惠木绵布",
    "paragraphs": "嘉树种木绵，天何厚八闽。厥土不宜桑，蚕事殊艰辛。木绵收千株，八口不忧贫。江东易此种，亦可致富殷。奈何来瘴疠，或者畏苍旻。吾知饶信间，蚕月如岐邠。儿童皆衣帛，岂但奉老亲。妇女贱罗绮，卖丝买金银。角齿不兼与，天道斯平均。所以木绵利，不畀江东人。避秦衣木叶，矧肯羞悬鹑。天下有元德，孔融愿卜邻。绨袍望不及，共裘志自仁。赠我以两端，物意皆可珍。洁白如雪积，丽密过绵纯。羔缝不足贵，狐腋难拟伦。絺纩皆作贡，此物不荐陈。岂非神禹意，隠匿遗小民。诗多草木名，笺疏欲谆谆。国家无楚越，欲识固无因。剪裁为大裘，穷冬胜三春。拜嘉重感激，触物尤酸辛。吁嗟彼寒谷，邹律今不神。三宫坐穹庐，雨雪或十旬。安得遗此惠，飞到君王身。塞上寒堕指，挟纩谁为温。人各赐两端，费银二万斤。大军四十万，谈笑却胡尘。感君道义交，何异骨肉亲。可与知者道，众人笑且嗔。玉案未能报，琼琚情则真。春秋二百年，币交几君臣。季札有赠好，千古尚如新。",
    "author": "谢枋得"
  },
  {
    "id": "eac0bd7b-e41a-47ba-a5ce-1b53c51235ef",
    "title": "谢张四居士惠纸衾",
    "paragraphs": "何年擣玉楮，莹洁无滓坌。清兴厌纯绵，安有尘可振。夜卧白昼中，冰雪心不紊。梦觉梅花香，炉红绝烟煴。疑到玉皇前，俯视日月晕。人间绮罗帐，何异锦覆粪。吾慕忍寒人，从师游鲁邻。爵禄不可辞，高举已在汶。独怜无褐民，茅簷冻欲偾。大裘正万丈，德心欠广运。天下皆无寒，孔孟有素蕴。愿与物为春，衾铁吾不愠。以君志趣高，惠我无俗韵。缟带报纻衣，侨札真契分。",
    "author": "谢枋得"
  },
  {
    "id": "2800e5bc-8ba7-4000-804f-43fa38e295a2",
    "title": "谢人惠米线",
    "paragraphs": "玉粒百谷王，有功满人寰。舂磨作琼屑，飞雷落九关。翕张化瑶线，弦直又可弯。汤镬海沸腾，玉龙自相扳。银涛滚雪浪，出没几漩澴。有味胜汤餠，饫歌不愁癏。包裹数十里，莹洁无点班。兴师远持糒，此物正可颁。千万一日饱，不费金数锾。长安权贵人，五鼎靳笑颜。玉食过九重，恨无土宇版。岂知有琼糜，天雨到市阛。愿献空峒帝，马迷龙难攀。",
    "author": "谢枋得"
  },
  {
    "id": "61ed84a4-83a0-4343-9b19-1fea5478759b",
    "title": "谢人冬至送鸭酒",
    "paragraphs": "阳复且闭关，万物畏坤含。双凫飞天外，鹜食何贪婪。儒道又一泰，十年乱愈餤。谁家读书堂，庭阶无青藫。此时谈诗书，莲经提鱼篮。平生太玄文，知者无一谭。之子爱野鹜，骥驹舞两骖。厚颜酒食馔，不猎悬鹑鹌。寒威甚毒矢，三杯胜七䤴。烂醉寻梅花，登峰吾尚堪。",
    "author": "谢枋得"
  },
  {
    "id": "983db6ea-1c3e-4703-bc43-5978f3717e9d",
    "title": "乞醯",
    "paragraphs": "平生忍酸寒，鼻吸醋三斗。先民耻乞字，乞醯良可丑。卖鸡买鱼烹，鸡鱼谁舍取。将为水晶鲙，聊悦苦吟口。主人曰无醯，调和只宜酒。一夜严霜寒，池冰坚可扣。谁知酒不冰，流澌鱼可走。旁观粲然笑，易牙知此否。始知五味和，咸酸必相有。提壶我有求，君甕肯发瓿。宿诺惠未来，望梅渴已久。似闻君酿醯，巧心出杨柳。杨柳属他人，肠断香山叟。举瓢酌醯时，又忆玉纤手。一顾一心酸，泪珠满翠袖。此亦人至情，何不告朋友。古人有乞浆，得酒意愈厚。又恐酒俱来，太岁正在酉。",
    "author": "谢枋得"
  },
  {
    "id": "a48eb110-6f89-43b0-b257-4236ac0e0f90",
    "title": "谢黄禅师华严会供食",
    "paragraphs": "十兆九万拜，求道心如惔。毗卢顶上珠，直欲一手探。天厨送谁馔，众腹岂敢贪。君有维摩心，作茧怜吴蚕。八万四千供，只须丈室函。昔我闻晨钟，今载草堂柟。流年急如梭，长歌愧仙蓝。勇寻赵州关，何畏白发鬖。愿为护法轮，金甲持长锬。又恐囘道人，晚遇黄龙南。",
    "author": "谢枋得"
  },
  {
    "id": "66fa69b8-1b1c-4ced-abeb-f1f1b3c7cfd5",
    "title": "赠道士阮太虚何存斋",
    "paragraphs": "六道四生苦，何人不烦恼。官人自做官，道人自修道。相逢不下马，各自寻蓬岛。前生非亲契，今生如何好。本来无因缘，安得有果报。来非人捉来，到是天送到。我若不呈丑，道教一齐倒。春风缚不住，秋月蚀愈皎。莫登时贵门，谈天恨欠早。对面不相识，开口便激恼。譬如弄杂剧，徒取傍人笑。道我是风颠，知我已明了。莫愁我饥渴，天厨食自饱。真宰善解家，未敢与人道。",
    "author": "谢枋得"
  },
  {
    "id": "16d59079-c433-455f-ba99-c77baddf388f",
    "title": "菖蒲歌",
    "paragraphs": "有石奇峭天琢成，有草夭夭冬夏青。人言菖蒲非一种，上品九节通仙灵。异根不带尘埃气，孤操爱结泉石盟。明窗净几有宿契，花林草砌无交情。夜深不嫌清露重，晨光疑有白云生。嫩如秦时童女登蓬瀛，手携绿玉杖徐行。瘦如天台山上圣贤僧，休粮绝粒孤鹤形。劲如五百义士从田横，英气凛凛磨青冥。清如三千弟子立孔庭，回琴点瑟天机鸣。堂前不入红粉意，席上常听诗书声。怪石篠簜皆充贡，此物舜庙当共登。神农知己入本草，灵均蔽贤遗骚经。幽人躭玩发仙兴，方士服饵延修龄。䌽鸾紫凤琪花苑，赤虬玉麟芙蓉城。上界真人好清净，见此灵苗当大惊。我欲携之朝太清，瑶草不敢专芳馨。玉皇一笑留香案，锡与有道者长生。人间千花万草尽荣艳，未必敢与此草争高名。",
    "author": "谢枋得"
  },
  {
    "id": "42f5d7f5-e982-4256-bbc0-dadc6113fe6f",
    "title": "荆棘中杏花",
    "paragraphs": "墙东荒蹊抱村斜，荆棘狼籍盘根芽。何年丹杏此留种，小红濈濈争春华。野人惯见谩不省，独有诗客来咨嗟。天真不到铅粉笔，富艳自是宫闱花。曲池芳迳非宿昔，苍苔浊酒同天涯。京师惜花如惜玉，晓担卖彻东西家。杏花看红不看白，十日忙杀游春车。谁家园里有此树，郑重已著重帏遮。阿娇新宠贮金屋，明妃远嫁愁清笳。落花萦帘拂牀席，亦有飘泊沾泥沙。天公无心物自物，得意未用相陵夸。黄昏人归花不语，惟有落月啼栖鸦。",
    "author": "谢枋得"
  },
  {
    "id": "31ec3877-eb67-4d3c-8266-06208fa37afd",
    "title": "赠何古梅学医",
    "paragraphs": "永州何仙药最灵，神丸能溃邕州城。广西两道再清平，百万赤子荷更生。笙鹤一去三百年，东南忽变为腥膻。为血为肉生灵苦，在者疮痍何日痊。上界真人有同性，不学神仙学孔孟。有术医国无人知，要为吾民救微命。察脉肥瘠韩子精，论疾阴阳子产明。神功端不让思邈，古道依然如宋清。得钱卖药少取利，无钱乞药喜舍施。好客来时入酒垆，无朋终日阅书市。忆昔民生三皇前，下寿无疾享百年。神人妙用不可见，本草灵素犹有传。古云医不通三书，世上断不服其药。如君胸中有炎黄，冷笑三书尽糟粕。我闻上帝最好生，活人功多朝玉京。请看岐叟至陶葛，神仙多是良医成。东南干戈二十秋，人无贫富眉长愁。千人幸有一人在，到处呻吟无歌讴。遗黎若要家平康，但愿良医自天降。不龟手药有灵时，好看良医作良相。",
    "author": "谢枋得"
  },
  {
    "id": "78a34387-a6d8-43a7-a0ae-be44356fdded",
    "title": "赠画梅吴雪坞",
    "paragraphs": "冷凝寒极雪漫漫，天下无人知袁安。起来门前问梅竹，吾友可以话岁寒。岁寒心肠似铁石，不与万木同摧残。有时醉中画梅竹，洪钧只在掌握间。人生莫与天争巧，上帝一见开笑颜。八极俗物不足道，千年陈人无可观。谁人奈得此雪过，春风去后终须还。千红万紫争烂熳，梅竹携手隠空山。臯陶庭坚不祀苦，程婴杵臼存孤难。岂无当门独立者，五更风雪不相干。上帝慈仁须动念，醒来红日上三竿。",
    "author": "谢枋得"
  },
  {
    "id": "a972ec5c-be37-4100-95be-0d502ddaca7c",
    "title": "谢药",
    "paragraphs": "雪深不能镵黄精，天寒不能斸茯苓。瑶草共食何日长，还丹独鍊何时成。如来怜我似鹤形，指挥龙树露神灵。佛无老死无生灭，何用劳我以长生。",
    "author": "谢枋得"
  },
  {
    "id": "bbe224d1-0361-406c-8b9a-7410c1803124",
    "title": "谢惠椒醤等物  其一",
    "paragraphs": "堇荼易地味不甘，薑桂到老性愈辣。人言申椒能变化，我见苾芬终不灭。古来郊庙荐德馨，此物气味通神明。开口一笑露眼睛，望君点化佛先成。",
    "author": "谢枋得"
  },
  {
    "id": "0b2bc2fe-895d-4d22-a132-833695664459",
    "title": "谢惠椒醤等物  其二",
    "paragraphs": "孔子爱食蔬菜羹，羹中无醤必不食。先生执醤馈高年，此味珍羞岂易得。瓶中有粟岂过望，谁怜陶令分嘉饷。喜君不作无发人，免得东坡借擂醤。",
    "author": "谢枋得"
  },
  {
    "id": "8957e0bb-c5b1-4499-bc96-ecf7f5db185d",
    "title": "谢麫",
    "paragraphs": "丰年自古说来牟，四月麦熟胜秋收。天厨送食不待求，有麫䬪饦吾何忧。安得化身为儿童，戏沙作麫可报答。授记或为阿育王，请铸八万四千塔。",
    "author": "谢枋得"
  },
  {
    "id": "a29e5ad8-d139-49e0-aee5-7a0d2616f238",
    "title": "崇真院绝粒偶书付儿熙之定之并呈张苍峰刘洞斋华甫",
    "paragraphs": "西汉有臣龚胜卒，闭口不食十四日。我今半月忍渴饥，求死不死更无术。精神常与天往来，不知饮食为何物。若非功行积未成，便是业债偿未毕。太清群仙宴会多，凤箫龙笛鸣瑶瑟。岂无道兄相提携，骑龙直上寥天一。",
    "author": "谢枋得"
  },
  {
    "id": "e1aa9139-6a23-4c0f-bf1e-a850ea3835ac",
    "title": "吾友张四居士为僧敢献善颂",
    "paragraphs": "天台罗汉形模，也学丹霞刬草。少年大振宗风，好箇五山长老。",
    "author": "谢枋得"
  },
  {
    "id": "a42fab50-8949-4658-9f92-cd26db5e47ee",
    "title": "书林十景诗  其一",
    "paragraphs": "巍巍文笔光书林，插空屹地皆天成。尖齐不假云烟敛，圆健何劳雨露深。椽墨太阿窥小丑，书天不动龙蛇走。何用蒙恬制作工，五色光芒焕星斗。",
    "author": "谢枋得"
  },
  {
    "id": "8e53abfe-26d9-4032-9ccf-050df2475200",
    "title": "书林十景诗  其二",
    "paragraphs": "元君吴老皆昇真，民怀被德为斯亭。和烟芳草连天碧，笑日仙花满树春。前后古阴迎蓊鬰，远近琅玕森玉立。祥风静定不见寒，凤尾婆娑暄暖日。",
    "author": "谢枋得"
  },
  {
    "id": "ef225ceb-4015-404a-86a1-a7016fa65d2c",
    "title": "书林十景诗  其三",
    "paragraphs": "雄峰驰骤万马奔，浮空积翠如崑崙。中有一蛙清且瘦，天成不假钻锄痕。神物深潜清彻底，霹雳电光生石齿。桃花飞雨三月红，汹湧湖光涨春水。",
    "author": "谢枋得"
  },
  {
    "id": "1dfeb245-0521-49b3-af59-b68a25b17080",
    "title": "书林十景诗  其四",
    "paragraphs": "携锄凿破南山云，种来修竹凌青冥。参天引风挺苍玉，匝地印月筛黄金。清瘦何妨惟却俗，净扫胸中尘万斛。何当裁制十二个，吹作来仪凤凰曲。",
    "author": "谢枋得"
  },
  {
    "id": "12d6ccce-fbcf-4296-9975-175844ede336",
    "title": "书林十景诗  其五",
    "paragraphs": "岱嶂吞吐云烟迷，山川独胜东南奇。银河倒泻风雨急，玉龙交战冰霜飞。巨流溅石驾空谷，仰望斯须突起粟。西湖不羨冷泉亭，爽利可人清兴足。",
    "author": "谢枋得"
  },
  {
    "id": "2b8ea8bb-482f-4e1a-8210-37a5c39a9b4c",
    "title": "书林十景诗  其六",
    "paragraphs": "路盘屈曲蛇行惊，岭危崒嵂龟纹真。俯窥毛悚超宇宙，仰扪手得探星辰。斜阳堕块朱砂魄，暮霞几缕胭脂色。来朝海气汎扶桑，拥出金轮光赫赫。",
    "author": "谢枋得"
  },
  {
    "id": "e8f9d8f5-e174-498a-930a-0945a4e8d0d8",
    "title": "书林十景诗  其七",
    "paragraphs": "长虹跨陆登云衢，会同海宇皆车书。日斜市溃夜喧息，月来云静天无疵。水劫金蟇形不槁，常生玉兔药常捣。可怜沧海几桑田，照耀古今人尽老。",
    "author": "谢枋得"
  },
  {
    "id": "d1d4677d-2ba7-435f-800d-059622a58955",
    "title": "书林十景诗  其八",
    "paragraphs": "仰山梵刹万竹间，巨鲸吼动天风寒。前声穿云出山久，后音待月挥槌难。长短轻重知多少，断续参差不奇偶。敲残一百馀八声，树色糢糊落星斗。",
    "author": "谢枋得"
  },
  {
    "id": "6d487588-2c96-4b09-a750-972ac3821d34",
    "title": "书林十景诗  其九",
    "paragraphs": "古阴寂寂人踪稀，一泓凝碧环招提。洪音清韵系风雨，山鸣谷响声迟迟。昧爽初分天欲晓，岚气升腾迷木杪。金乌鼓翼海色红，烁醒林中正栖鸟。",
    "author": "谢枋得"
  },
  {
    "id": "f95e058f-6337-4ef5-a984-a929ab779781",
    "title": "书林十景诗  其一○",
    "paragraphs": "朔风吹折寒梅枝，严凝冻合彤云癡。华峰屹立亘今古，堆累积聚皆昏迷。杨花飞舞盈三尺，蜨翅交加呈六出。朝阳发焰照干坤，万壑千崖消粉饰。",
    "author": "谢枋得"
  },
  {
    "id": "53ab1c5a-67c5-489e-a01b-920f634ff425",
    "title": "蚕妇吟",
    "paragraphs": "子规啼彻四更时，起视蚕稠怕叶稀。不信楼头杨柳月，玉人歌舞未曾归。",
    "author": "谢枋得"
  },
  {
    "id": "b6c2c316-6369-4823-91ff-fade0cd10637",
    "title": "武夷山中",
    "paragraphs": "十年无梦得还家，独立青峰野水涯。天地寂寥山雨歇，几生修得到梅花。",
    "author": "谢枋得"
  },
  {
    "id": "5b2d9a07-90a3-4b5d-999e-39984cca0642",
    "title": "仙隠观",
    "paragraphs": "秋日閒十日，面怀秋山空。烟霞固常态，败叶铺山红。平生五大夫，投老一秃翁。相看各萧索，事付不语中。二轮固代谢，四季弭初终。义霜素悽惨，温律复冲融。相期保岁寒，木末回春风。",
    "author": "谢枋得"
  },
  {
    "id": "09525847-65db-4f4e-9f37-feb04fc9b0ac",
    "title": "送半村厉元吉出尉乌程",
    "paragraphs": "十二街头三尺雪，骏马健行如跛鼈。生怀故人厉半村，拂袖前行何勇决。叠山居士强欲吟，冻笔如椎砚欲裂。京国青衫十载交，欲言不言情哽咽。愿君勿作绕指柔，愿君勿作在鑛铁。甘雨幽遐冤草甦，清风宇宙贪泉竭。循良讵困圣明时，玉烛光华待调燮。",
    "author": "谢枋得"
  },
  {
    "id": "a507f763-0721-4d3c-b091-71eaae53da44",
    "title": "题龟峰",
    "paragraphs": "三十二峰峰最高，脚踏高处真人豪。远观灵山一㟝嵝，俯视彭蠡无波涛。眼明始见沧海阔，心閒却怜人世劳。后百千年谁独立，万古一览皆秋毫。",
    "author": "谢枋得"
  },
  {
    "id": "66dedbd1-9dbe-4ee1-b272-e25c1bcad089",
    "title": "小孤山",
    "paragraphs": "人言此是海门关，海眼无涯骇众观。天地偶然留砥柱，江山有此障狂澜。坚如勇士专场立，危比孤臣末世难。明日登峰须造极，渺观宇宙我心宽。",
    "author": "谢枋得"
  },
  {
    "id": "ebbdb539-501f-4924-94ed-cbc8fe1330ae",
    "title": "忠贤祠",
    "paragraphs": "正气冲融自一家，宦情儒墨共根芽。身因世故归民社，道为时谋重圣涯。千古寒光流夜月，满天馀彩漾晴霞。殷勤瞻拜诸公侧，送尽长林几晚鸦。",
    "author": "谢枋得"
  },
  {
    "id": "d1cc1efd-b618-4b85-8a84-5263aeb27985",
    "title": "蚕",
    "paragraphs": "养口资身頼以桑，终成王道泽流长。吐丝不羨蜘蛛巧，饲叶频催织女忙。三起三眠时化运，一生一死命天常。待看献茧盆缫后，先与吾皇织衮裳。",
    "author": "谢枋得"
  },
  {
    "id": "09f859b3-db2d-4100-844e-be20a8cb0ffb",
    "title": "儒富庄  其一",
    "paragraphs": "一从孔氏去藏书，直至秦人不喜儒。柱下老仙今有后，安知文不在兹乎。",
    "author": "谢枋得"
  },
  {
    "id": "a237db65-30d0-4bfa-a7be-2b2142a86030",
    "title": "儒富庄  其二",
    "paragraphs": "东观羣儒作好官，束书不许散人看。何时遂作西林友，读得韩文熟已难。",
    "author": "谢枋得"
  },
  {
    "id": "da8cea2c-d911-4908-90b2-d5dfb8281a0a",
    "title": "九宫山",
    "paragraphs": "真人何代结幽栖，累世奎光焕紫泥。日月高奔黄道近，衡庐傍出玉绳低。",
    "author": "谢枋得"
  },
  {
    "id": "ad8081e6-bfd4-41d3-9b22-9801b7aea94e",
    "title": "赠秋山道人",
    "paragraphs": "晒衣台上草春深，天遣诗人近士林。宇宙中间千万变，长歌收拾付閒心。",
    "author": "谢枋得"
  },
  {
    "id": "c3960014-6bdc-4faf-8dbe-1d07973ac462",
    "title": "和李白浔阳紫极宫感秋",
    "paragraphs": "雨歇月明松，天碧光入竹。好怀一时开，干坤清可掬。相携尘外游，此乐岂我独。扫开松上云，恐有鹤来宿。爽气逼斗牛，何待蜀仙卜。独怜天心劳，千岁几剥复。沧海有红尘，不见虚舟覆。问讯安期生，何年枣当熟。",
    "author": "谢枋得"
  },
  {
    "id": "ccf60fb7-21c4-4686-9f81-2bd2f570c03f",
    "title": "自况",
    "paragraphs": "手撚琪花吹玉萧，至人长与道逍遥。黄云白鹤无拘束，閒看吴儿弄晚潮。",
    "author": "谢枋得"
  },
  {
    "id": "ba25b437-36f1-43c7-a38e-20ad448967d7",
    "title": "挂冠",
    "paragraphs": "玉皇殿下卸恩袍，羞见冥鸿惜羽毛。天地有心扶社稷，朝廷无意得英豪。早知骨鲠撄时忌，何似山林遁迹高。次第秋风到兰菊，归家痛饮读离骚。",
    "author": "谢枋得"
  },
  {
    "id": "726d0ebe-0a21-4e91-8797-f1a5d2abc730",
    "title": "窗间戏题",
    "paragraphs": "云在青山自往还，鹤穿云外上青天。云来鹤去不相试，两个无心莫结缘。",
    "author": "谢枋得"
  },
  {
    "id": "b03e7124-c3e2-4d22-bb9f-f07303f494e5",
    "title": "题庆全庵  其一",
    "paragraphs": "莲如君子甘离世，菊似逸民难出山。不信众芳□寂寞，天香流出满人间。",
    "author": "谢枋得"
  },
  {
    "id": "b166040c-ab3d-4c87-9eeb-c44455b12fb5",
    "title": "题庆全庵  其二",
    "paragraphs": "长松落落多奇节，冬无雪霜夏无热。根头更有千岁苓，知谁可语长生诀。",
    "author": "谢枋得"
  },
  {
    "id": "8803d5ca-ef78-45d4-83ee-944c4263babf",
    "title": "赏牡丹  其一",
    "paragraphs": "兰佩蓉裳骨相寒，山中何日鼎成丹。春深富贵花如此，一笑尊前醉眼看。",
    "author": "谢枋得"
  },
  {
    "id": "948da459-8802-4343-af43-52fdd2c3f603",
    "title": "赏牡丹  其二",
    "paragraphs": "洛阳园里草茵寒，梦想尧夫一寸丹。安得根头知上品，今人多是就花看。",
    "author": "谢枋得"
  },
  {
    "id": "1e0e5ecf-409d-4510-afd3-feb84013ebe8",
    "title": "秦人洞",
    "paragraphs": "来避秦人万事休，鸟啼花落几春秋。洞门深锁无人到，山自青青水自流。",
    "author": "谢枋得"
  },
  {
    "id": "55b7a0f0-54c1-4633-9676-e13fd21c91c7",
    "title": "句",
    "paragraphs": "要知今日谢枋得，便是当年许月卿。",
    "author": "谢枋得"
  },
  {
    "id": "3d48ccf5-3f12-460c-875a-487f718c0198",
    "title": "赠叠山先生",
    "paragraphs": "后土茫茫两屩行，纲常事重此身轻。大江有士一人半，千载见君双眼明。俯仰元无愧今古，英雄何必尽公卿。早知莫卖成都卜，省得人知大隠名。",
    "author": "叶爱梅"
  },
  {
    "id": "291ca6e9-00da-449b-a373-3a40390af718",
    "title": "赠叠山先生",
    "paragraphs": "满腔忠孝有天知，不管人间事已非。万里干坤双草履，百年身世一麻衣。行藏自信床头易，卧病惟餐陇首薇。傥过宗周见离黍，几多新泪向残晖。",
    "author": "游古意"
  },
  {
    "id": "c28f3cce-d851-448f-81ad-e960a15f35b3",
    "title": "送叠山先生北行",
    "paragraphs": "流落崎岖二十年，几回洒血杜鹃前。一双芒屦干坤窄，万古丹心日月悬。案上灵龟元不食，樊中孤鹤且安眠。逃名不得名终在，行止非人亦有天。",
    "author": "谢枋得友"
  },
  {
    "id": "5f7367c9-6586-451e-94dd-ed68e6ee90a0",
    "title": "挽叠山先生",
    "paragraphs": "西山东海莫容身，芒履萧萧万里尘。去住更无宽岁月，死生惟有一君亲。丹心故国江云冷，白骨他乡塞草青。不是回头春已暮，至今犹说似癡人。",
    "author": "赵简边"
  },
  {
    "id": "177b4def-228a-4cbe-a22d-ffa47deda6d4",
    "title": "仲夏书事十首  其一",
    "paragraphs": "园林夏宜晓，叶叶溜晴光。此地吾能净，非天独肯凉。汲泉看马饮，刬草免蛇藏。似亦为形役，终无市井忙。",
    "author": "方回"
  },
  {
    "id": "a232ced5-09fd-4b45-808c-4780f6713f60",
    "title": "仲夏书事十首  其二",
    "paragraphs": "南风吹密树，古屋隠林隈。捲画防梅雨，镌诗惜石苔。医书邻叟借，庵记野僧催。细省仍微笑，犹胜走俗埃。",
    "author": "方回"
  },
  {
    "id": "c8264dc5-dbae-4797-8aad-4c495be6299c",
    "title": "仲夏书事十首  其三",
    "paragraphs": "幽居少四邻，长日属閒人。石气常蒸雾，鶑声不改春。子钱偿未已，卯酒醉何频。说与耘畦者，无锥未是贫。",
    "author": "方回"
  },
  {
    "id": "8e74b72b-a13a-45d3-93d3-815b1a71fdf4",
    "title": "仲夏书事十首  其四",
    "paragraphs": "閒身何所事，诗外别无心。但见独危坐，焉知长苦吟。兵戈生长老，梦幻去来今。感慨亦徒尔，宾来酒且斟。",
    "author": "方回"
  },
  {
    "id": "62bdd37e-f48b-4166-aa39-33ed0643cdf7",
    "title": "仲夏书事十首  其五",
    "paragraphs": "息担秋云季，扶犁夏欲中。园林初畏日，里巷只雌风。餠粥悭鱐脯，醯盐劣韭葱。藕丝冰水旧，谁识少陵翁。",
    "author": "方回"
  },
  {
    "id": "bff64d57-9b20-4ca6-8c1f-c72be42eb2b6",
    "title": "仲夏书事十首  其六",
    "paragraphs": "菜梜朝酲后，茶瓯午困前。入帘禽避弹，升灶蚁求羶。观物因多感，谋生各务全。蚕登新麦贱，田叟荷皇天。",
    "author": "方回"
  },
  {
    "id": "cb72ab26-966d-4fa5-91a2-00cff302897b",
    "title": "仲夏书事十首  其七",
    "paragraphs": "劲瘦元弘博，凄酸忽壮豪。为诗兼众体，此事属吾曹。俗学三书虎，雄心六钓鼇。兰枯菊犹短，不羨蜀葵高。",
    "author": "方回"
  },
  {
    "id": "58f31a95-c68f-408e-92cb-feb50ca4bcfe",
    "title": "仲夏书事十首  其八",
    "paragraphs": "弃置干坤事，归休水竹居。不因征急债，尽可读残书。虀糁畬田粟，薑羹石涧鱼。论文同小酌，未觉故人疏。",
    "author": "方回"
  },
  {
    "id": "8c0cf834-c55e-40ba-8f20-40aaadff6a1d",
    "title": "仲夏书事十首  其九",
    "paragraphs": "细酌浮菖酒，閒吟树蕙文。卖符羞米贼，采药按桐君。壬日近梅溽，午风生草薰。湖航三纪梦，荷盖石榴裙。",
    "author": "方回"
  },
  {
    "id": "83e9ef5c-75d7-4cb2-9efb-91b66ae13b69",
    "title": "仲夏书事十首  其一○",
    "paragraphs": "暑月忆寒月，老身兼病身。簟谁分长物，酒并缺贤人。山市冰难致，家园蒜自珍。黄芽冷香饮，回首歎扬尘。",
    "author": "方回"
  },
  {
    "id": "e9350136-0964-4703-bbca-5e3721fde479",
    "title": "赠地理齐君龙吉",
    "paragraphs": "积善出公侯，今于葬地求。樊崇如叵测，郭璞殆徒谋。折臂终难验，控颐自可忧。未抛金锁甲，焉问土馒头。",
    "author": "方回"
  },
  {
    "id": "ef047f12-45bf-4c05-bc35-ae35c064874f",
    "title": "独游塘头五首  其一",
    "paragraphs": "纳谒心全懒，䌷书眼倍昏。偶思行药圃，独往叩柴门。湿岸凫梳羽，颓塍枣露根。元来好诗句，只在数家村。",
    "author": "方回"
  },
  {
    "id": "a6745f41-f1f6-4791-9363-71fddc5b53dd",
    "title": "独游塘头五首  其二",
    "paragraphs": "诗必城之外，胡为不出城。渐逢人少处，初听水流声。异卉栀香酽，纤梢笋粉明。是中亦堪隠，浪出误平生。",
    "author": "方回"
  },
  {
    "id": "5056c726-37bc-4ba1-9a49-498eb1a09d78",
    "title": "独游塘头五首  其三",
    "paragraphs": "蒲藕上塘种，养鱼于下塘。积泥春粪树，储水岁浇秧。未借知章敕，堪浮逸少觞。扫松须憩此，系马古垂杨。",
    "author": "方回"
  },
  {
    "id": "302b8391-6359-4d6a-a8f6-25aea05901a0",
    "title": "独游塘头五首  其四",
    "paragraphs": "密树窥青果，方塘数绿荷。久晴田水细，向晚野烟多。兀坐几忘起，成诗费屡哦。归鞍犹觉早，再欲叩烟萝。",
    "author": "方回"
  },
  {
    "id": "01d02231-94f3-4aee-acc7-531a094dfe5b",
    "title": "独游塘头五首  其五",
    "paragraphs": "雊雉古原侧，归牛荒潦滨。炊烟已昏野，花气更留人。剩欲培幽筑，端容买近邻。向来惟有梦，今此岂非真。",
    "author": "方回"
  },
  {
    "id": "458e2b59-a468-4250-8939-5605572054fc",
    "title": "五月十一日早问政山房三首  其一",
    "paragraphs": "道士携壶酒，相迎劝瓦巵。野葩芳杖屦，林霭润须眉。自说夜频醉，不知朝有饥。问曾辟谷否，擘树嚼松芝。",
    "author": "方回"
  },
  {
    "id": "f8609fa3-fb8d-4a5a-800f-c38be4fafedd",
    "title": "五月十一日早问政山房三首  其二",
    "paragraphs": "四十里苍翠，中环万屈盘。望城藏谷底，觅路上云端。笋出一春醉，樵深三伏寒。山翁无将相，祇是敬黄冠。",
    "author": "方回"
  },
  {
    "id": "c6829a9f-9fc7-4218-84c1-cd8d79fc7ff9",
    "title": "五月十一日早问政山房三首  其三",
    "paragraphs": "纵不烧丹汞，村人总是仙。今朝才酒债，明日有柴钱。指草能医病，争棋每让先。活龙肯相赠，竹杖掘深鞭。",
    "author": "方回"
  },
  {
    "id": "7040a9fc-c338-4ccf-8234-249504f7f0b7",
    "title": "赠送李显之",
    "paragraphs": "君居予昔至，古郓泰山隈。钓地卢泉美，帆天钜野开。霸思齐相竞，道感鲁儒培。历世传微学，随时产异才。稍穷南土胜，端为北堂来。金错倾求砚，斑衣戏捧杯。三春芍药国，六代凤凰台。搜览心应惬，题评句必瑰。暑风初绿稻，霖雨正黄梅。江路宜珍护，鹏程积渐催。",
    "author": "方回"
  },
  {
    "id": "70125faf-f0c8-47d7-bce0-3c29c1641a1d",
    "title": "梅雨连日五首  其一",
    "paragraphs": "蓑笠千村外，干坤五月中。若无梅子雨，焉得稻花风。深贮陂塘满，交流畎浍通。还知周廪积，敢叹阮途穷。",
    "author": "方回"
  },
  {
    "id": "7f3b1866-d7e4-4a3f-9c33-4e9e0fe28b22",
    "title": "梅雨连日五首  其二",
    "paragraphs": "草树加蒙密，波涛计渺冥。似宜穿野屩，直与眺江亭。薪湿厨烟重，泥浑井汲腥。虚堂坐昏黑，时见一流萤。",
    "author": "方回"
  },
  {
    "id": "4d593b05-ccc5-4502-92ad-29c90e356bae",
    "title": "梅雨连日五首  其三",
    "paragraphs": "雨应犹不止，终夕汗如湍。胡蝶魂才返，蒲牢韵已残。身今栖歙谷，家尚寄严滩。江涨忽如许，乘流未觉难。",
    "author": "方回"
  },
  {
    "id": "98c45c96-5d7a-4176-b815-cae0081b821e",
    "title": "梅雨连日五首  其四",
    "paragraphs": "骤骇寒成暑，难求簟换毡。通身都是痒，彻晓竟无眠。鼠侮猫犹幼，蚊邀蚤共儇。顺流日千里，便合上江船。",
    "author": "方回"
  },
  {
    "id": "5fccbeb3-c878-4b17-bf9d-0c2dbe3ec834",
    "title": "梅雨连日五首  其五",
    "paragraphs": "岂不苦于雨，江昏水迫城。市民扃暗户，军妇哭空营。萤外无灯影，蛬边有柝声。百忧馀一喜，晓望稻畦平。",
    "author": "方回"
  },
  {
    "id": "047ca0a0-24b0-44aa-b2e0-e8fff0a31780",
    "title": "雨后",
    "paragraphs": "荒园绿草长，无客到书堂。百尺辘轳冷，一林薝卜香。杭书归蜡屐，睦艇致藤牀。閒步复閒卧，身凉心更凉。",
    "author": "方回"
  },
  {
    "id": "76c0afea-514d-4144-9b8b-65a385ca1cec",
    "title": "次韵谢平心胡祕监见惠生日五首  其一",
    "paragraphs": "晚生何敢跂前贤，夫子宫墙赐及肩。忆枉朝车十官宅，喜成邻舍万山巅。尚堪湖学生徒齿，恰少汾阳考第年。想得囊中有仙诀，形容枯槁但神全。",
    "author": "方回"
  },
  {
    "id": "c0e48f46-beb3-4530-93cf-680c22af0876",
    "title": "次韵谢平心胡祕监见惠生日五首  其二",
    "paragraphs": "五朝遗老冠时贤，家祭犹无掩豆肩。文采春花洛阳苑，精神秋隼华峰巅。难兄共对三千字，晚境今开九十年。富贵朱门百杂碎，先生归卧故庐全。",
    "author": "方回"
  },
  {
    "id": "d678c64f-afa5-42d2-b2b3-357b710bd41a",
    "title": "次韵谢平心胡祕监见惠生日五首  其三",
    "paragraphs": "势途勇退似差贤，焉用鸿门切盾肩。早赐輼辌埋厚夜，宁扶楖栗走荒巅。泥龟不羨鹍鹏路，粪菌徒输栝柏年。我谓是身如尺璧，深藏短褐庶能全。",
    "author": "方回"
  },
  {
    "id": "650e27e5-29f3-4d54-8e31-07db068cc8f8",
    "title": "次韵谢平心胡祕监见惠生日五首  其四",
    "paragraphs": "酒可吾中孰圣贤，定开愁眼耸吟肩。共怜雪鬓双垂叟，时到花屏万仞巅。暂借松阴消永日，敢求药诀觊长年。风惊尘愕奔车跌，醒者苍黄醉者全。",
    "author": "方回"
  },
  {
    "id": "8e5bae11-9477-48d9-aa0f-57127deb1515",
    "title": "次韵谢平心胡祕监见惠生日五首  其五",
    "paragraphs": "风追电逐角材贤，我独从公息担肩。野旷杖藜临绝景，山寒采梠度层巅。淡汤煮饭身无病，小秤收租岁有年。臭橐腐仓死兵火，何如清节保生全。",
    "author": "方回"
  },
  {
    "id": "7dfc7e0e-c7ef-4ede-83b4-5c4ab6c35233",
    "title": "出马家坞",
    "paragraphs": "野逈夏无暑，坞深朝更凉。路随流水转，山背古城荒。县宇欹红阁，僧庵缺粉墙。暗惊兵乱后，犹有数莲塘。",
    "author": "方回"
  },
  {
    "id": "5bd149ae-5f14-43a5-9372-6e20acfb29de",
    "title": "白水寺",
    "paragraphs": "壁画暗金刚，无人犬吠堂。翠苔千古润，玉水一寻方。尘路云蒸火，阴林石凝霜。仙凡元不远，咫尺异炎凉。",
    "author": "方回"
  },
  {
    "id": "14ebd779-4be8-4056-8b8d-dc26d00e66ac",
    "title": "坐白水寺门亭",
    "paragraphs": "百病今朝愈，城南野寺滨。石崖阴欲冻，沙路莹无尘。松老枝垂地，溪清水见人。僧瓶送煎茗，泉冽味尤新。",
    "author": "方回"
  },
  {
    "id": "13d05e54-9691-41e1-b954-1227bb9cc4b2",
    "title": "次韵汪翔甫读予诗稿见寄二首  其一",
    "paragraphs": "我诗蒯侯剑，玉具谢华装。老矣三荒径，悠哉一瓣香。漫垂船子钓，懒下赵州牀。忽忆高轩过，仙巾戴华阳。",
    "author": "方回"
  },
  {
    "id": "f840731a-4bfa-45a1-a462-edd7518d2c5f",
    "title": "次韵汪翔甫读予诗稿见寄二首  其二",
    "paragraphs": "十年兵甲梦，投老卸戎装。有药医诗病，无花恼梦香。书明萤度几，簟冷竹遮牀。属与公携酒，蹉跎换岁阳。",
    "author": "方回"
  },
  {
    "id": "66decc01-6b56-48e3-bd99-81f02907c427",
    "title": "次韵汪翔甫和西城吕全州见过四首  其一",
    "paragraphs": "想见花间路，篮舁草草装。叩门驯犬喜，入室蠹鱼香。蹑石苔粘屐，眠松露滴牀。焉知人世事，积甲又宜阳。",
    "author": "方回"
  },
  {
    "id": "23edb20d-d667-4692-9a53-ccf082405915",
    "title": "次韵汪翔甫和西城吕全州见过四首  其二",
    "paragraphs": "闻道过从地，衣冠异俗装。小孙迎劝酒，后院出行香。贾客珠量斗，侯家笏满牀。未如耆旧辈，庞马隠襄阳。",
    "author": "方回"
  },
  {
    "id": "08d4913a-4556-41a0-b273-55a45d2ff5d0",
    "title": "次韵汪翔甫和西城吕全州见过四首  其三",
    "paragraphs": "五鼎封君食，千金奉使装。傥来皆外物，不朽有真香。满酌圣贤酒，虚争上下牀。细思诸葛事，只合卧南阳。",
    "author": "方回"
  },
  {
    "id": "2de3d3c0-39f9-42da-bfd8-77f737d7bc01",
    "title": "次韵汪翔甫和西城吕全州见过四首  其四",
    "paragraphs": "骤见累侯印，遄闻趣相装。相期终古事，未用暂时香。清论玉霏麈，高眠雷撼牀。前鱼又堪笑，红袖泣龙阳。",
    "author": "方回"
  },
  {
    "id": "2449f405-ecd7-4906-bedb-bf5bfd59914e",
    "title": "七月初一日晚大恶风而雨",
    "paragraphs": "焦原沸泽火云红，忽变煤炲漆暮空。定谪毒龙移旧穴，并驱奇鬼助狂风。落泥朱实争残果，劈瓦青株惜半桐。审雨堂中知是梦，未须豪横诧衰翁。",
    "author": "方回"
  },
  {
    "id": "8ded693e-895b-4548-b108-07f3a68a6577",
    "title": "寄题佛智忠禅师实庵  其一",
    "paragraphs": "皴皮槁项换儿童，依旧恒河见性同。作茧蚕宁长恋叶，蜕形蝉待别嘶风。双趺可逐茶毗尽，只履谁知窣堵空。设土馒头诳人眼，新罗鹞子过天东。",
    "author": "方回"
  },
  {
    "id": "432f4182-b98a-4fb7-b76e-543fb4878d78",
    "title": "寄题佛智忠禅师实庵  其二",
    "paragraphs": "实翁大笑笑虚翁，自闢新庵地几弓。万事我俱捐堕甑，百年公已办幽宫。恢张远算遗身后，跳脱迷魂出梦中。智了愚冥莫分别，干坤黄落一秋风。",
    "author": "方回"
  },
  {
    "id": "bda4b956-d096-4ad6-8c27-df7931f02ea5",
    "title": "暑中閒咏六首  其一",
    "paragraphs": "解辔去秋杪，墙垣翳藋蒿。荷锄今夏半，篱落熟瓜桃。道左门常掩，兵馀井未淘。向来手亲种，唯喜一桐高。",
    "author": "方回"
  },
  {
    "id": "cb929446-a9da-48f5-954a-86be92b6eeae",
    "title": "暑中閒咏六首  其二",
    "paragraphs": "惊奔万马屯，岂料此身存。长日唯三饭，閒时或一樽。泉深添井索，果熟闭园门。老病更炎热，收心此避喧。",
    "author": "方回"
  },
  {
    "id": "d047bbf5-8180-45f1-9205-c43e21fd1b37",
    "title": "暑中閒咏六首  其三",
    "paragraphs": "能静何忧暑，惟悭足御贫。每圆欹枕梦，不记剖符身。僧熟频求字，僮顽自澣巾。林间坐磐石，山畔驻行人。",
    "author": "方回"
  },
  {
    "id": "b19df080-9d43-4fe7-ada9-eabf40e51901",
    "title": "暑中閒咏六首  其四",
    "paragraphs": "谓我无忧者，其谁会此心。干坤今古事，岁月短长吟。井冷增瓜味，轩晴表树阴。樽中适有酒，聊与客同斟。",
    "author": "方回"
  },
  {
    "id": "0f452256-eadd-417d-ba5f-be268a7d2133",
    "title": "暑中閒咏六首  其五",
    "paragraphs": "叹息归来晚，园林亦自都。疏篁新茁笋，乳燕倍添雏。喜雨诗成轴，看山画作图。醤醯资豆麦，伏近笑无储。",
    "author": "方回"
  },
  {
    "id": "71de082b-834b-44fc-9936-ee314e52a9d1",
    "title": "暑中閒咏六首  其六",
    "paragraphs": "篱门矮复斜，乌桕发枯槎。曾守诸侯土，还同百姓家。葛囊悬苣子，梅卤渍栀花。臧获修时事，分衣缺布纱。",
    "author": "方回"
  },
  {
    "id": "d0ff5bac-8b44-4ea2-b43d-a50a06dfff4e",
    "title": "六月雨",
    "paragraphs": "六月今年雨，千山每日云。稻登全可望，树密最宜闻。预免忧饥色，先收破暑勳。稍容骄蛤黾，且为屏蝇蚊。",
    "author": "方回"
  },
  {
    "id": "f1710e2b-d0c3-4cee-8100-5d18f63d8394",
    "title": "又雨",
    "paragraphs": "霞红疑太早，果不是晴天。市涨危侵户，村流喜入田。昏昏邻寺鼓，滃滃晚厨烟。明日应犹雨，宵甜一枕眠。",
    "author": "方回"
  },
  {
    "id": "9221f885-4691-4fe9-8e7a-bc887e2c9e8f",
    "title": "急雨",
    "paragraphs": "极热方亭午，浓阴忽半空。众蝉瘖急雨，独鹞攧高风。过湿蔬争绿，矜晴果骤红。树凉宜就饮，残滴入樽中。",
    "author": "方回"
  },
  {
    "id": "c6656a07-d154-40d2-95c8-1056ce6f25c6",
    "title": "六月半屡雨",
    "paragraphs": "甘雨作丰年，尤宜近伏天。水无过大海，旱不救良田。六月茅簷滴，千村饭灶烟。山城秋意早，新粒市香籼。",
    "author": "方回"
  },
  {
    "id": "b1d3a0c4-d236-4f2f-98da-71ba98e7065f",
    "title": "六月二十日雨",
    "paragraphs": "天怜野老饥，初不待人祈。雷与奔腾骤，烟兼映带微。已拚泥弊屣，更喜滴单衣。暗想田塍上，禾秋蚱蜢飞。",
    "author": "方回"
  },
  {
    "id": "62dcbeb1-7954-4249-ad0d-62e659d6157e",
    "title": "雨后",
    "paragraphs": "重湿抖筠笼，追凉涤瓦锺。乏香嫌婢索，得酒頼儿供。纸润剪弥钝，墨胶书不浓。幽斋雨中咏，寄远意还慵。",
    "author": "方回"
  },
  {
    "id": "c715d684-17fb-46e7-9ca5-6fe0e34a1f1d",
    "title": "次韵程以忠同饮  其一",
    "paragraphs": "饮湿自嫌无圣酒，摘鲜犹幸有真茶。艰危昔偶分侯竹，老病今还龁庶瓜。已约社鸥盟水石，尚惊征马困风沙。醉人不管傍人笑，瘦影伶俜乱鬓髿。",
    "author": "方回"
  },
  {
    "id": "fc695d88-2b12-4416-b49a-0e5a19495b79",
    "title": "次韵程以忠同饮  其二",
    "paragraphs": "风云变化世常有，丘壑盘旋谁与同。驾驭孟嘉真得势，滑稽方朔浪言工。律严诗友何妨少，租薄秋田亦幸丰。两手搔头指欲秃，犹堪举酒吸长虹。",
    "author": "方回"
  },
  {
    "id": "293a5110-038f-4345-b6e5-a46a631f29d4",
    "title": "三十年重到紫阳观",
    "paragraphs": "石路崎岖唤渡船，松萝穿尽望中烟。缪为白髪二千石，轻别紫阳三十年。洞冷敛心归酒地，阁虚携眼上诗天。丹砂九转犹多事，解饮能吟即是仙。",
    "author": "方回"
  },
  {
    "id": "e7adcb5a-e6f8-45af-a4e4-42ac310e3192",
    "title": "次韵张文焕慵庵万山堂即事二首  其一",
    "paragraphs": "张侯诗思湧如泉，吟榻横陈翠麓巅。十雨五风今乐国，千村万落几人烟。赏心眺览知何算，转首音尘竟弗传。句勒口碑天共远，不虚佳月佐觥船。",
    "author": "方回"
  },
  {
    "id": "a3f2a1fa-848e-41e6-a660-371bedb92731",
    "title": "次韵张文焕慵庵万山堂即事二首  其二",
    "paragraphs": "新晴钟鼓暮楼台，人与清空两不埃。日已顿无宣子畏，云应全为退之开。夜凉河汉牛初渡，秋爽关山雁欲来。好向丰年作张主，未须松鼎煮丹胎。",
    "author": "方回"
  },
  {
    "id": "f8e37889-efaa-4db5-993a-78f76a81d6cc",
    "title": "次韵张慵庵立秋有怀",
    "paragraphs": "西风一叶未为稠，积雨寒添客思秋。试以物情观燕垒，可无心事寄菟裘。砚何堪办三钱水，竹岂能踰十稔楼。真是先生有归兴，不应如我雪盈头。",
    "author": "方回"
  },
  {
    "id": "a8869405-a938-4a2c-b3ff-fce11b6b8f34",
    "title": "次韵张慵庵言别就送",
    "paragraphs": "屡陪幽话探玄关，虚往无何已实还。远眺每穷千里外，佳吟时见一联间。致身霄汉名方起，回首林泉意欲閒。闻说姑溪卜新筑，会须容访郭青山。",
    "author": "方回"
  },
  {
    "id": "c9ff8be3-b3c9-4de6-a261-9152ec7ee2a2",
    "title": "送慵庵不及用韵奉寄",
    "paragraphs": "东城追迹过西关，桥上纷纷送客还。携酒踟蹰才水次，鸣珂躞蹀已云间。摘茶贸食民尤窭，掘蕨烧畬土不閒。细为明时问疲俗，往来亦足当游山。",
    "author": "方回"
  },
  {
    "id": "dc6d9852-c82c-4c3b-bd6d-d40bad0ba3f2",
    "title": "送李杍黟县  其一",
    "paragraphs": "黟县小桃川，年来异昔年。民间何所苦，兵后最堪怜。石墨湮深井，秋秔斸废田。喜闻新令尹，清白有家传。",
    "author": "方回"
  },
  {
    "id": "55b56ecf-7f1a-4cfe-b109-ba3ff0fe33ce",
    "title": "送李杍黟县  其二",
    "paragraphs": "邑贫风俗俭，君去共弦歌。持己心宜肃，临民色要和。寒儒尤可念，巨室已无多。好与诸耆旧，商量细抚摩。",
    "author": "方回"
  },
  {
    "id": "d51a8ba6-1cfb-4858-a516-8795e977e899",
    "title": "送张慵庵",
    "paragraphs": "南望闽浙北望淮，山水江东此郡佳。眼有一尘辜眺览，腹无千古费安排。剪刀锋快云裁句，练带溪长月系怀。独见张侯富才思，不同馀子醉金钗。",
    "author": "方回"
  },
  {
    "id": "f9397ef1-daeb-4dab-9810-78ec6d4c8ab8",
    "title": "次韵谢李寅之鄂渚见寄  其一",
    "paragraphs": "龙沙象徼各行役，汉树江云频寄诗。政尔一天心不隔，其如两地梦相思。投簪得谢今无事，命驾寻盟会有时。未爱镜湖矜敕赐，更能宣室对神厘。",
    "author": "方回"
  },
  {
    "id": "4cbc26fc-5ec6-4401-9d9b-ec3b803a7e9d",
    "title": "次韵谢李寅之鄂渚见寄  其二",
    "paragraphs": "叩户惊传千里使，开缄快覩七言诗。古希年迫公犹健，不仕风高我所思。儿大知书聊慰意，家贫食粥亦随时。迩来稍喜休兵革，赛社秋场醊祭厘。",
    "author": "方回"
  },
  {
    "id": "07c9f646-db9c-4493-9bac-aa8f65cab937",
    "title": "八月初一日",
    "paragraphs": "秋风几日尚无诗，政坐炎歊转赫曦。閒被贫为魔搅挠，病须凉当药医治。薄田董获收新粟，老圃开包献巨梨。顾此亦差胜穷宦，回头何啻十年迟。",
    "author": "方回"
  },
  {
    "id": "c45c7ce0-f9a8-471a-b5d7-9c8c85ab6a3c",
    "title": "八月初二日",
    "paragraphs": "蝉声渐渐怯西风，閒撚青枝玩菊丛。老去一身都是病，寤来万梦总成空。喜分果饵小儿女，浪费薪蔬顽仆僮。严濑家人报船至，更营樽酒恼衰翁。",
    "author": "方回"
  },
  {
    "id": "b7e17c80-7ecf-4e8a-9d6e-488532963a7b",
    "title": "次韵汪以南教授美康使君新政因及贱迹四首  其一",
    "paragraphs": "吾州今岁得儒臣，坐镇浮浇力万钧。月榭风台寻古迹，烟畦雨陇劳遗民。长庚往往诗无敌，子美云云笔有神。老懒未遑致三请，低回祇欲老垂纶。",
    "author": "方回"
  },
  {
    "id": "f0de3147-ac89-4c0f-8a2f-d7201dfeb1f5",
    "title": "次韵汪以南教授美康使君新政因及贱迹四首  其二",
    "paragraphs": "溃蚁狂澜拔地来，日多事变少人才。鼎钟古篆盲谁识，布素轻缣拙易裁。夷甫风流空自命，子山词赋有馀哀。邦侯博雅难酬对，且向筵前覆酒杯。",
    "author": "方回"
  },
  {
    "id": "713648ee-6772-4189-ac74-db1295ed46bd",
    "title": "次韵汪以南教授美康使君新政因及贱迹四首  其三",
    "paragraphs": "汉廷久已推三杰，鲁国终难致两生。云雨蛟龙真有势，风霜草木易无情。小迟玉玺征黄霸，定许青门老邵平。勇据臯比作歌颂，依稀駉駜似难赓。",
    "author": "方回"
  },
  {
    "id": "3f9a1033-0021-4c02-9f2c-2eacddfe548a",
    "title": "次韵汪以南教授美康使君新政因及贱迹四首  其四",
    "paragraphs": "石壁峰前旧泮林，新培槐市绿成阴。川流决溃终归海，木德回环会守心。夷轨得朋殊未艾，长谣怀感抑何深。矧伊色笑逢民则，好续当年蹻蹻吟。",
    "author": "方回"
  },
  {
    "id": "5041bac1-d341-4eaf-8aa5-f9208ef8f3b9",
    "title": "八月十二夜对月",
    "paragraphs": "胡牀正面紫阳山，净扫晴阶掩夜关。金气渐寒风露下，冰轮欲满斗牛间。衰怀突兀来千感，暮齿逍遥保一閒。天役万形仍自役，何为西堕又东还。",
    "author": "方回"
  },
  {
    "id": "654689ee-a51a-4fb8-b96c-0e83eb23fff5",
    "title": "八月十五夜对月",
    "paragraphs": "散髪披襟一再窥，未甘兀兀守书癡。月圆照尽天圆处，秋半凉当夜半时。人世无灯方作梦，山翁有酒更能诗。此心除却嫦娥外，惟许崚嶒瘦影知。",
    "author": "方回"
  },
  {
    "id": "356c1a5e-5e06-4505-927b-63b321ca5347",
    "title": "次韵僧自文见赠四首  其一",
    "paragraphs": "去思无德政，岂有吏民碑。家乏千头橘，官羞七尺蓍。樵蹊谈野史，茗榻和僧诗。是事山中好，归来始得知。",
    "author": "方回"
  },
  {
    "id": "19af6d24-45c6-4cb8-b8e5-b09a2f1d306b",
    "title": "次韵僧自文见赠四首  其二",
    "paragraphs": "浪说扬州鹤，居多荐福碑。听师无孔笛，弃我不灵蓍。冷阅人间事，閒题物外诗。修行真有力，肯被鬼神知。",
    "author": "方回"
  },
  {
    "id": "47cce6df-d508-44d9-9cd8-157e6355dbc2",
    "title": "次韵僧自文见赠四首  其三",
    "paragraphs": "空庭风捲叶，坏庑雨淋碑。起废须成厦，占孚预击蓍。红楼追曩集，碧落待谁诗。非有钩牵□，□□亦未知。",
    "author": "方回"
  },
  {
    "id": "526fcc40-508c-4322-8baa-487705251df5",
    "title": "次韵僧自文见赠四首  其四",
    "paragraphs": "莫诧横磨剑，宁为没字碑。问花惊兔麦，赋药护羊蓍。今我都无事，非公不作诗。夜窗各坚坐，两地月明知。",
    "author": "方回"
  },
  {
    "id": "92ea36a7-489c-4f03-b28a-f8700f4b8363",
    "title": "次韵康庆之见过醉归读予鄙作",
    "paragraphs": "饭颗山头老面瘦，沈香亭北醉颜醒。二豪诗骨已沦渊，谁能汲古出深井。康侯天笔雕风骚，一蹴已过庐山高。大鹏运海翔六翮，我岂能为腹背毛。",
    "author": "方回"
  },
  {
    "id": "8cbb4a32-f358-4f32-8502-375bdce43299",
    "title": "次韵康庆之秋雨喜凉书怀五首  其一",
    "paragraphs": "躁求慾火炽，寂守德宇凉。斯人老世故，秋雨锄骄阳。季郈鸡浪鬬，臧谷羊俱亡。矢诗写高怀，耸如见清扬。",
    "author": "方回"
  },
  {
    "id": "977b654e-35e3-4f4f-a651-b8c6084011eb",
    "title": "次韵康庆之秋雨喜凉书怀五首  其二",
    "paragraphs": "少年健如虎，不信髪齿落。风雨凄其秋，众叶失所讬。深潜泉自滋，猛锻石亦铄。细思陶元亮，大胜王镇恶。",
    "author": "方回"
  },
  {
    "id": "84605093-a0e9-441a-bbe0-bda82419525b",
    "title": "次韵康庆之秋雨喜凉书怀五首  其三",
    "paragraphs": "补衮据鼎鼐，赐履铭旂常。流汗每浃背，孰知北窗凉。协力诛楚新，见忌于高光。商山与富春，采钓庸何伤。",
    "author": "方回"
  },
  {
    "id": "b05ce293-9f6d-45ab-9e6e-a6094656aae4",
    "title": "次韵康庆之秋雨喜凉书怀五首  其四",
    "paragraphs": "游子悲天涯，志士栖山阿。少游一款段，何必减伏波。矍铄岂不伟，末路终蹉跎。催科拙下考，当如阳城何。",
    "author": "方回"
  },
  {
    "id": "563bcd11-5d64-463f-b14b-b0a31b428a72",
    "title": "次韵康庆之秋雨喜凉书怀五首  其五",
    "paragraphs": "雨陇秋告稔，风庭夜饶清。疲庶感幽念，未用思神京。矧兹九日近，亦足醉菊英。公暇一出野，细询田父情。",
    "author": "方回"
  },
  {
    "id": "a03b46b3-8ebe-41ce-8467-e63fa4e8eff1",
    "title": "次韵康庆之题予桐江诗卷  其一",
    "paragraphs": "每愧诗无古风调，背山楼阁晒花裈。稍知海若吞河伯，敢眩蹄涔一勺浑。",
    "author": "方回"
  },
  {
    "id": "54cc0e73-9da4-4bcb-bdd3-e6a9f344e4a9",
    "title": "次韵康庆之题予桐江诗卷  其二",
    "paragraphs": "小儒百窘似贫户，薪及扊扅襦作裈。梓泽珊瑚许窥否，未多玉璞与金浑。",
    "author": "方回"
  },
  {
    "id": "93f9d26b-9d9b-49b8-9537-bf691e27c332",
    "title": "寄题冯君宁国梦堂",
    "paragraphs": "六如第一伽陀字，堂扁剩传弹铗冯。肖象谓当求傅弼，伤麟无复见姬公。发棺义已参坡老，札闼嘲犹忆醉翁。栩栩侯王热人眼，渠知身落大槐宫。",
    "author": "方回"
  },
  {
    "id": "e3282c03-219b-4036-886a-61418b715515",
    "title": "次韵康庆之秋夜客怀自述",
    "paragraphs": "遯肥久已远罝罗，独慨流年老易过。宦学向来千龃龉，功言竟复两蹉跎。是山可隠在人耳，今雨不来如彼何。羣蛰闭关迫摇落，未须轻奋怒蝇戈。",
    "author": "方回"
  },
  {
    "id": "05158e45-8d2c-4b47-b832-13e2040bc2be",
    "title": "次韵康庆之催借所著及谢见过  其一",
    "paragraphs": "闻道公家所著书，担囊荷箧喘肩夫。定应未肯轻传借，良贾深藏有若无。",
    "author": "方回"
  },
  {
    "id": "db9c7b3f-7b97-4923-a365-c110fc14dd0c",
    "title": "次韵康庆之催借所著及谢见过  其二",
    "paragraphs": "胸涵太古恐无邻，面著微埃讵许亲。顾肯城南访穷巷，松风时煮一瓯春。",
    "author": "方回"
  },
  {
    "id": "6b798351-02da-4204-8915-606fee5bc569",
    "title": "次韵康总管庆之和碑字韵二首  其一",
    "paragraphs": "周颂岐阳鼓，秦铭泰岳碑。览观明古镜，推测妙神蓍。真复登三事，何如赋万诗。江湖频作郡，棠荫有人知。",
    "author": "方回"
  },
  {
    "id": "cbbd1597-0db6-4d6f-aa77-6d9cead270f9",
    "title": "次韵康总管庆之和碑字韵二首  其二",
    "paragraphs": "山游灵运屐，寺乞简栖碑。岁计多栽菜，流年懒问蓍。醉眠书当枕，禅戏偈成诗。鬓白非今日，何劳晓镜知。",
    "author": "方回"
  },
  {
    "id": "af55fae2-8ad1-40ea-b427-f0133e25e144",
    "title": "送张录事诚二首  其一",
    "paragraphs": "歙州江见底，录事亦如之。休吏早封印，访僧閒著棋。旧鞍羸马出，矮屋破帘垂。行处与住处，官清人不知。",
    "author": "方回"
  },
  {
    "id": "8375b689-9572-4a6a-a6c8-7efea079cfc6",
    "title": "送张录事诚二首  其二",
    "paragraphs": "虽然精吏道，不肯失民心。但饮邻墙井，犹偿月俸金。举家惟菜味，附邑更棠阴。久弄周昌印，临文勿太深。",
    "author": "方回"
  },
  {
    "id": "9268526b-d696-44ba-9f6c-663308536cc8",
    "title": "九月初一日",
    "paragraphs": "满城风雨夜初长，晓径衣单野圃荒。秋著此寒欺老我，诗将何句待重阳。山容竞爽穿疏树，菊意高骞迓早霜。人事日非物良是，悲来谁办铁为肠。",
    "author": "方回"
  },
  {
    "id": "db92477f-b048-4982-87de-4a8988837a65",
    "title": "次韵寄川无竭并送所撰旃檀林记二首  其一",
    "paragraphs": "彭门不记旧楼黄，吟社参寥未肯忘。更著雪添双短鬓，早惊秋隔两重阳。遥知剩种旃檀树，便拟同焚艾纳香。勉为龟蚨驱兔颖，愧无雄健亢三长。",
    "author": "方回"
  },
  {
    "id": "43756181-023b-45d1-a7ed-9d599ed66323",
    "title": "次韵寄川无竭并送所撰旃檀林记二首  其二",
    "paragraphs": "多生曾结短檠缘，埋没书蟫不记年。左鬰右邻窥奥藏，南浯北峄问奇镌。更饶曼倩三冬学，未抵天龙一指禅。丝尽茧成终有日，与公同作老蚕眠。",
    "author": "方回"
  },
  {
    "id": "7b1803f1-e14b-4027-af53-918af13c5b1b",
    "title": "次韵张耕道喜雨见怀兼呈赵宾旸",
    "paragraphs": "疲氓多菜色，去守乏棠阴。属虑千峰旱，俄闻六月霖。面滩船欲涩，茗务井还深。香润回瓜圃，声酣起蔗林。炎官初恣肆，道暍稍侵寻。畏日方焦野，油云忽冒岑。此凉甦万病，厥价倍千金。解郡虽踰岁，留家尚至今。田登欣米贱，屋老惧书淋。遥念儿衣醭，兼虞妇灶沈。凄清传古调，忧闷豁烦襟。拭汗纰綀帨，搔头断玉簪。却思穿石罅，共坐听泉音。韭脆鲜鳞缕，梅芳煮酝斟。一江同照影，两地隔论心。疑雪佳公子，输君日对吟。",
    "author": "方回"
  },
  {
    "id": "8a6506a4-b796-4fa0-94f7-6fc970042f07",
    "title": "重阳吟五首  其一",
    "paragraphs": "射蛇戏马老刘郎，不为干坤减战场。三径寒华空怅望，閒居无酒对重阳。",
    "author": "方回"
  },
  {
    "id": "818a8125-d05c-44d2-9465-53caeb878af0",
    "title": "重阳吟五首  其二",
    "paragraphs": "心炎何处不南荒，瘴海烟深有玉堂。随地著身无得丧，菊花开日即重阳。",
    "author": "方回"
  },
  {
    "id": "c9cab735-601b-4c62-9997-05613886800c",
    "title": "重阳吟五首  其三",
    "paragraphs": "此身生死国兴亡，摇落年年本是常。无奈潘郎解悽怨，满城风雨近重阳。",
    "author": "方回"
  },
  {
    "id": "7b123aba-858f-4880-942f-2b126ff887fd",
    "title": "重阳吟五首  其四",
    "paragraphs": "衣冠南渡紫微郎，流落天涯事可伤。不是诗人终不会，乱山深处过重阳。",
    "author": "方回"
  },
  {
    "id": "ebd1534c-00de-4d0e-b724-30bde22ef88f",
    "title": "重阳吟五首  其五",
    "paragraphs": "战尘漠漠草荒荒，兵过村空菊自黄。死尽亲知身偶在，干戈丛里见重阳。",
    "author": "方回"
  },
  {
    "id": "6c423f42-3d3c-4f0f-88c4-d9213ef57481",
    "title": "哭肯堂赵公拟老杜八哀体",
    "paragraphs": "飞鸿离鱼网，玉石有俱焚。冥冥岂无志，鬼物妬璵璠。今代赵广汉，谁欤哀王孙。粹然东南禀，顽薄推廉敦。悠悠桐江水，父老至今言。听讼古楠下，审克恭且温。郡将不解事，祸变生军屯。婺米给湿腐，营垒朝无飧。出甲火府库，僚吏争溃偾。黄堂坐者谁，微服踰缺垣。公急叩府寺，众涅忽自蹲。大呼好知县，肩舆坐和辕。卒辈匪怙乱，猾刻专饕惛。各欲赡老幼，等死有本原。公急斥私橐，致米诸乡村。稍抚以金帛，汝饱可无喧。顷刻事底定，阖城免屠燔。声名由此起，褒语来天阍。就擢半刺史，遄又典大藩。东西浙河节，祥刑谨平反。芟乱保乡郡，剿馘歼盗根。我时守马目，邻疆约相援。天地既翻覆，气数难预论。箕子歌麦秀，邵平灌瓜园。展转落闽峤，劲翮终弗骞。燕赵朔风路，饮马滹沱浑。据鞍始识面，鸡羣见丹鹓。乍聚忽骤散，岁月流沄沄。不谓桑梓地，辱公弭朱幡。草堂屈大尹，惊农压篱樊。屡接月下麈，稍醉花前樽。近之若冰雪，三伏无歊袢。一朝怪事作，传闻声为吞。奴告主者斩，贞观法令存。况乃肆诬蔑，奸人执仇冤。众知无是事，避嫌口若鞬。衢州之驵胥，移文恣澜翻。至欲加钳绁，责以徒步奔。意公即自裁，足快私排拫。扁舟载公去，戈戟围其门。面对事即白，大明揭覆盆。受辱固已甚，何待加囚圈。析爵地千里，如古诸侯尊。飞语一点染，视若砧上饨。二子縻讥禁，远睨惊弟昆。竟尔病疽背，不得旋车轩。彼凶甚枭獍，俗薄徒实繁。非人类则已，心愧当自扪。呜呼古明哲，岂不忧元元。沮溺隠季叔，唐虞有由拳。与其青蝇矢，狼借污瑶琨。孰与逃閴寂，忍饥撷兰荪。我贱无力气，淖曾不能掀。贫亦靡赙赗，奠酹无鸡豚。激烈拟八哀，些歌招公魂。万古万万古，遗恨凄干坤。",
    "author": "方回"
  },
  {
    "id": "3b17e9e8-3f75-49d6-86ca-5ab83bb72095",
    "title": "癸未九日",
    "paragraphs": "芙蓉一雨烂枝繁，篱落纷披菊满园。岁月少恩寒事迫，干坤多难老身存。酒逢我辈何拘节，山在吾家不出门。高可常登亦常醉，独能此日与销魂。",
    "author": "方回"
  },
  {
    "id": "b1efd2f3-96a8-4ab8-b7f5-5905d13b31b4",
    "title": "九日有感再书",
    "paragraphs": "荒山过雨薄寒新，洗尽西风扇底尘。萍梗江湖今故国，干戈天地几遗民。向来佳节都如梦，不谓衰年剩此身。草草儿曹一杯酒，谁欤可与话酸辛。",
    "author": "方回"
  },
  {
    "id": "ae86238b-56d3-4857-9c53-7d58804066c8",
    "title": "秋晚杂书三十首  其一",
    "paragraphs": "煌煌鸡冠花，飞昂丽前轩。异物尚贵少，焉用此卉繁。翰音赋首饰，鸣将雄其羣。植物复肖之，天巧讵可原。细视足诡怪，恶多谓宜芟。嗟哉近霜草，十九已不蕃。独兹峙荣艳，岂不胜枯樊。留以伴嘉菊，亦足华我园。",
    "author": "方回"
  },
  {
    "id": "988a2025-ce97-443e-aa73-30736ce302a3",
    "title": "秋晚杂书三十首  其二",
    "paragraphs": "屈子悼芙蓉，胡于木末采。谁欤变秋树，水花俨高垲。本非莲藕类，稍稍具姿彩。厥植亦匪贞，朝泽暮已痗。叔世尚浮卉，貌取实故萎。吾庐百昌戕，一二此根在。无奈儿女曹，爱之若芳茝。曾不如荞穄，足用拯疲馁。",
    "author": "方回"
  },
  {
    "id": "d5b32163-2e0b-4d92-a600-ffa7a5f5246b",
    "title": "秋晚杂书三十首  其三",
    "paragraphs": "酒为万有神，菊实百卉仙。敢问神谓何，我肠苦愁煎。此味一濡唇，倏忽千忧捐。仙说又何谓，南阳有其泉。昔人饮芳润，槁项足引年。閒居爱重九，二物心怀旃。秋热寒华迟，家贫时醪悭。屯乖勿深叹，古亦有斯贤。",
    "author": "方回"
  },
  {
    "id": "0f261b24-6312-45a8-9c73-cd5c11f2fc4a",
    "title": "秋晚杂书三十首  其四",
    "paragraphs": "畴昔夏之夜，百虫无不鸣。侵寻迫秋杪，惟有蟋蟀声。微物乏巨喙，寒翅厉酸清。露将化为霜，欲鸣声不成。瓦石有深缝，缄默逃汝生。不然且立死，焉问懒妇惊。天地布肃令，讵别物重轻。岂惟蝼蚁蛰，神龙亦潜形。",
    "author": "方回"
  },
  {
    "id": "21a0eeca-0f5a-4a99-8d7c-692f80793dc8",
    "title": "秋晚杂书三十首  其五",
    "paragraphs": "我观满囷粟，一粟之所充。海鱼千百亿，孕卵与粟同。春菊寸许芽，霜华秋丛丛。误耘或失溉，槁死厥壤童。万物生必成，塞天曾不容。殀阏尽屯厄，宇宙将无空。忍哉锐头辈，不恤地上虫。汉网非少宽，六合无人踪。",
    "author": "方回"
  },
  {
    "id": "0be06576-f005-4357-b837-6f828a29b2af",
    "title": "秋晚杂书三十首  其六",
    "paragraphs": "思诗夜无寐，佳句招不来。不思忽有得，清晨视空阶。昨日所未有，红叶初可枚。小雨过庭菊，一夕粲然开。饥雀噪簷隙，纺车响林隈。百动各有为，此复挂我怀。秋意美初寒，经营一衔杯。炊仆告薪尽，空庖风捲埃。",
    "author": "方回"
  },
  {
    "id": "e99190bf-ab71-426a-9ae3-18093ac34aca",
    "title": "秋晚杂书三十首  其七",
    "paragraphs": "去年归我庐，移菊于邻家。今年灌我畦，百本馀秋华。阅时十二朔，暄凉更韭瓜。逋债之所丛，诋诟纷交加。燃头复割肠，笑口仍呀呀。低价弃薄产，未办充馋拏。忧端如箭来，惟有醉可遮。买酒卖书籍，匹如死天涯。",
    "author": "方回"
  },
  {
    "id": "333743ba-5b0c-4685-b63d-6dd7f4106d29",
    "title": "秋晚杂书三十首  其八",
    "paragraphs": "今年初发春，主人饮我酒。借问主人谁，是邦之太守。座中有上客，俨然八十叟。优伎何纷喧，观者拄肱肘。于时梅始华，菊荣倏秋九。此主愤仆诬，逮对以疽踣。此客抱老病，亦复正丘首。人生会皆尔，曷不覆大斗。",
    "author": "方回"
  },
  {
    "id": "5b5e7f05-1b35-4fe6-8036-e108ffd02289",
    "title": "秋晚杂书三十首  其九",
    "paragraphs": "何以知秋深，衾薄无浓梦。梦断复不眠，寒气夜已纵。幻虚成诸有，谁实神其用。积惨以消之，化工似好弄。东家生育喜，西舍哭泣痛。鸿荒考妣初，万代几宾送。释氏寂灭乐，此理未必中。浩然思无涯，雨鸣鼓钟动。",
    "author": "方回"
  },
  {
    "id": "2dc7a59d-9c94-4f42-8a23-90016dbdaed0",
    "title": "秋晚杂书三十首  其一○",
    "paragraphs": "有金当报恩，有剑勿报雠。忘雠不过辱，忘恩禽兽俦。雏乌哺其母，豺獭知献羞。岂伊具人面，曾不畜产侔。鲁叟造化心，笔底天春秋。如彼货与魋，何足私怨尤。千里忽命驾，□予将焉求。为言笃故谊，一饭敢不酬。",
    "author": "方回"
  },
  {
    "id": "29b160c7-025a-4a3a-9eb7-066b81d99935",
    "title": "秋晚杂书三十首  其一一",
    "paragraphs": "周诰恶沈湎，礼设萍氏禁。愚夫或败德，贤者故克敬。上有朝廷燕，下有乡党饮。倍食与无算，岂闻起酗竞。但此忘忧物，过嗜足致病。汤剂所不攻，朝窗卧若暝。虽然极困羸，亦未害性命。百病皆不可，病酒差独胜。",
    "author": "方回"
  },
  {
    "id": "ce4b2294-1fa4-4aba-99fe-ee3ba75eaeef",
    "title": "秋晚杂书三十首  其一二",
    "paragraphs": "世运日已季，帝王降而霸。人品亦复然，穷极事狙诈。孟坚列九等，三三以相亚。圣有生而知，愚至不可化。吾谓上上人，老死守田舍。远迹牛豕间，胼胝事耕稼。彼昏慕鼎食，厥价下之下。何待临伏锧，然后发悲咤。",
    "author": "方回"
  },
  {
    "id": "a944ad6b-8965-48e4-a293-61cf2db5b1a0",
    "title": "秋晚杂书三十首  其一三",
    "paragraphs": "昔闻有烈士，哀歌缺唾壶。衰暮心不已，徇名殆忘躯。我老讵复尔，一壑不愿馀。外物百无嗜，惟喜读我书。空樽已绝沥，寒庖仅微蔬。儿啼得非馁，尘编聊自娱。弊庐匪无山，犹兹寄城隅。车马不至处，愿言迁林居。",
    "author": "方回"
  },
  {
    "id": "cdc6bed2-70dc-4c22-9f72-6f765935bc0e",
    "title": "秋晚杂书三十首  其一四",
    "paragraphs": "吾年志学初，故已嗜为诗。三霜当六十，无复一黑髭。生事置堕甑，世故愕败棋。独喜五柳作，时时一哦之。□□其犹龙，隠见不可羁。道人结净社，刺史遗酒赀。亲狎□□□，亦不作岸崖。永言想遐𨅛，终老茅簷栖。",
    "author": "方回"
  },
  {
    "id": "d1474568-6534-4d35-b111-f39df5c918a7",
    "title": "秋晚杂书三十首  其一五",
    "paragraphs": "赋诗学渊明，诗固未易及。饮酒慕渊明，酒复罕所得。荒凉数亩园，卜筑未成宅。此或类陶家，秋菊亦可摘。古称士希贤，将无肖厥德。如我于柴桑，往往似其迹。储粟既以缾，子尤不胜责。有时醉欲吟，坌集索逋客。",
    "author": "方回"
  },
  {
    "id": "5304de10-0323-48ca-8f93-e5196ba3198c",
    "title": "秋晚杂书三十首  其一六",
    "paragraphs": "三岁出瘴岭，弱冠历吴楚。晚涉大漠寒，远弔长城古。失□得谤讟，少乐多辛苦。侵寻四十年，复此守环堵。松楸仅有存，骨肉化为土。岂不登一名，贫甚于父祖。行行荒篱间，寒华粲可数。惟酒足解愁，钱尽不得酤。",
    "author": "方回"
  },
  {
    "id": "42466dd5-2727-48d3-a275-7727d49e6c1b",
    "title": "秋晚杂书三十首  其一七",
    "paragraphs": "堂堂陈去非，中兴以诗鸣。吕曾两从橐，残月配长庚。尤萧范陆杨，复振干淳声。尔后顿寂寥，草虫何薨薨。永嘉有四灵，词工格乃平。上饶有二泉，旨淡骨独清。学子孰取舍，吾非私重轻。极玄虽有集，岂得如渊明。",
    "author": "方回"
  },
  {
    "id": "fb2d1595-973e-480c-8ece-4b56e223e49d",
    "title": "秋晚杂书三十首  其一八",
    "paragraphs": "吾家一何奇，奇峰照南窗。是为紫阳山，万木青枞枞。上有出岫云，下有见底江。江清云无心，伴此眉宇厖。诗思忽飞来，时有白鸟双。落日澹秋色，寒沟度枯杠。归欤书屋夜，昏灯剔幽釭。怀人良未远，遯翁生是邦。",
    "author": "方回"
  },
  {
    "id": "809070c9-e942-4d23-97ad-40b6131792ed",
    "title": "秋晚杂书三十首  其一九",
    "paragraphs": "窃尝评少陵，使生太宗时。岂独魏郑公，论谏垂至兹。天宝得一官，主昏事已危。脱命走行在，穷老拜拾遗。卒坐鲠直去，漂落西南陲。处处苦战鬬，言言悲乱离。其间至痛者，莫若八哀诗。我无此笔力，怀抱颇似之。",
    "author": "方回"
  },
  {
    "id": "94550282-e2b4-424f-9dfb-3433d8590e59",
    "title": "秋晚杂书三十首  其二○",
    "paragraphs": "人言太白豪，其诗丽以富。乐府信皆尔，一扫梁隋腐。馀编细读之，要自有朴处。最于赠答篇，肺腑露情愫。何至昌谷生，一一雕丽句。亦焉用玉溪，纂组失天趣。沈宋非不工，子建独高步。画肉不画骨，乃以帝闲故。",
    "author": "方回"
  },
  {
    "id": "21514f61-46a8-44cc-a06b-bea65705776a",
    "title": "秋晚杂书三十首  其二一",
    "paragraphs": "六经天日月，诸子如四时。史自班以上，语奇文亦奇。踵武蔚宗辈，语有文无之。小宋刊新唐，不悟宵寐规。以艺传李杜，待之无乃卑。他人有遗集，一览不再窥。惟此与韩柳，咀嚼无厌期。侪彼枫落生，吾欲镌此疵。",
    "author": "方回"
  },
  {
    "id": "c972d79a-420f-41ba-b27a-6dddf33c3056",
    "title": "秋晚杂书三十首  其二二",
    "paragraphs": "道自汉魏降，裂为文与诗。工诗或拙文，文高诗或卑。香瓯假山序，不妨自一奇。鲥橘多骨核，乃至肆诋訾。恭惟陈无己，此事独兼之。五七掩杜集，千百臻秦碑。四海紫阳翁，归美岂其私。所以此虚叟，取为晚节师。",
    "author": "方回"
  },
  {
    "id": "f3a53214-8f0d-442e-b13c-71da60226a1d",
    "title": "秋晚杂书三十首  其二三",
    "paragraphs": "天地亘长有，山川无尽时。人为万物灵，曾靡百年期。尧舜复安在，桀纣亦如兹。魂消骨已朽，是非焉得知。阿瞒营八极，羣雄略芟夷。分香何恋恋，终有西陵悲。俗眼乏远瞩，世议多偏私。蝇蚊不待霜，有酒聊自持。",
    "author": "方回"
  },
  {
    "id": "44a3b060-b4e8-4086-9d42-51da301b45f3",
    "title": "秋晚杂书三十首  其二四",
    "paragraphs": "子云性滑稽，寓意颂酒德。鸱夷虽胜瓶，岂终无腐日。子反以此毙，孟公卒自贼。万物有中道，盍少循轨则。唐用交州督，畏瘴避远役。抵死坐不饮，如此固为失。北齐有孙生，执笔老敕勒。一夕醉不起，彼亦岂为得。",
    "author": "方回"
  },
  {
    "id": "201667bd-989d-4be1-98eb-f6c26f6b7465",
    "title": "秋晚杂书三十首  其二五",
    "paragraphs": "君子食己德，小人食己力。万卷空自读，一钱终不直。使此腹无书，讵可登仕籍。艰难一饭故，展转百忧集。前臑不复梦，归灌畦数席。芋首已足掘，豆荚亦可摘。所烹无不美，自我锄上出。寄谢朵颐人，抱饥幸无戚。",
    "author": "方回"
  },
  {
    "id": "9205a91b-2acb-4c1d-89cb-ff3a05d2f880",
    "title": "秋晚杂书三十首  其二六",
    "paragraphs": "我不识渊明，但以菊观之。白露化为霜，百草忽已萎。始见南山松，青青虬龙枝。睠此粲然英，凛有千尺姿。撷菊酹我酒，倚松哦我诗。二物足相配，彷彿齐与夷。遥遥袭世胄，岂无王谢儿。故是芙蓉花，亦得与同时。",
    "author": "方回"
  },
  {
    "id": "fec15dd8-2942-4c4d-a81c-e2f77d343588",
    "title": "秋晚杂书三十首  其二七",
    "paragraphs": "世称陶谢诗，陶岂谢可比。池草固未彫，阶药已颇绮。如唐号元白，白岂元可拟。中有不同处，要与分朴诡。郑圃赵昌父，颍川韩仲止。二泉岂不高，顾必四灵美。咸潮生薑门，虾蜞以为旨。未若玉山雪，空铛煮荒荠。",
    "author": "方回"
  },
  {
    "id": "02513cdf-ba32-4bee-863a-ae2529632dda",
    "title": "秋晚杂书三十首  其二八",
    "paragraphs": "独吟不愧声，独立不愧影。独行不愧屐，独卧不愧枕。昏昏十日醉，炯炯一夕醒。古瓶插残菊，老碗贮冻茗。三嗅复三漱，浩然万虑屏。节食甘独饥，薄衣耐独冷。狸膏肥粟栗，出穴落匕鼎。此事世接踵，夜坐试独省。",
    "author": "方回"
  },
  {
    "id": "442f0ae9-8c6d-4745-998a-feb3ea8a4503",
    "title": "秋晚杂书三十首  其二九",
    "paragraphs": "三月三十日，唐有穷诗人。惜春不肯拾，共坐夜达晨。此得守岁意，事愚意已神。寸阴以分计，一分直千囷。窃虑假寐顷，倏忽失我春。今此九月晦，虚叟尤酸辛。摇落始云悲，回首忽复陈。讵忍弃菊旧，遽喜迎梅新。",
    "author": "方回"
  },
  {
    "id": "71ff2e54-ee63-4663-9319-b9c40de6d142",
    "title": "秋晚杂书三十首  其三○",
    "paragraphs": "游山不必众，邂逅三五人。酌酒不在多，浅深十许巡。高可登即登，不复拘日辰。可饮即与饮，无问刍牧民。九月向十月，丹枫日以新。城东有奇阜，霜寒出嶙峋。一眺鸿背上，啸歌岸风巾。吾虽愧孟嘉，不作桓温宾。",
    "author": "方回"
  },
  {
    "id": "da2072f8-054f-4674-9968-ee0927bf75a2",
    "title": "艮思台秋眺",
    "paragraphs": "风亭月榭欲为之，十许年前已筑基。秋著碧山环作画，天将白鸟点成诗。抚松已幸追陶径，梦草无烦忆谢池。典午纪中摇落语，白头洄泝不胜悲。",
    "author": "方回"
  },
  {
    "id": "69048053-28a9-4d52-bd9f-b553403b9e8e",
    "title": "甕圃新霁",
    "paragraphs": "小园秋霁胜春晖，雨过林端叶未稀。红锦芙蓉应万蕚，雪衣蝴蝶忽双飞。刀耕旧业聊从俗，甕汲馀生永息机。天与华腴慰萧寂，可无佳句答烟霏。",
    "author": "方回"
  },
  {
    "id": "066b69aa-cad3-4b5c-b3f4-a03f8cb09c6c",
    "title": "用康庆之韵约同陆仁重游问政山",
    "paragraphs": "落叶卷秋原，斜日照荒草。我所思兮山中人，餐松辟谷修仙道。将旄相印本无心，一蓑尚喜收身早。袖有长生度世方，玉杵玄霜倩谁捣。白云三耳真人家，磵霜不死菖蒲华。笑挹诸公葛陂杖，同驾老龙穿碧霞。颠歌狂舞酒酣时，一洗万古兴亡悲。九万里风排阖归，茫茫六合黄尘飞。",
    "author": "方回"
  },
  {
    "id": "4f61446e-6622-4b36-bda3-a513ba86ecb1",
    "title": "游问政山次韵郡侯康庆之",
    "paragraphs": "住山应是胜游山，矧此仙区异俗寰。几度出城行十里，何时筑屋就三间。化猿君子高难问，射虎将军老合閒。祇虑家人犹粒食，水泉深冷石田悭。",
    "author": "方回"
  },
  {
    "id": "961edf60-53e6-4776-af69-2f82b75cb696",
    "title": "赠山翁",
    "paragraphs": "箐果崖芝日足餐，卖薪时亦下云端。邻家有酒常同醉，晚岁无衣不叹寒。黑白石充棋子用，青黄树当历头看。须眉不愧商山皓，可待为人作羽翰。",
    "author": "方回"
  },
  {
    "id": "a0862f17-6f22-4900-acd1-53a2aee6fa52",
    "title": "过汪翔甫宅",
    "paragraphs": "南纪干戈后，相逢皓首稀。草间翁仲在，华表令威归。骨寿由心泰，身癯独道肥。公松对吾菊，同阅几芳菲。",
    "author": "方回"
  },
  {
    "id": "f536400a-ded6-4371-acb4-65ddf333d54e",
    "title": "过吴式贤宅",
    "paragraphs": "君家梅最古，举世少人知。天地无吾党，风霜自北枝。一痕新月外，数点小春时。肯为援琴否，浮香更有诗。",
    "author": "方回"
  },
  {
    "id": "021d133d-a084-4abb-865a-b4250c140fd8",
    "title": "别汪翔甫吴式贤",
    "paragraphs": "天寒岁云暮，策马欲何之。叩户元无事，开襟莫更疑。可轻千里别，不话一番诗。今代能吟者，吾曹外有谁。",
    "author": "方回"
  },
  {
    "id": "2594d1ea-b3f2-47aa-9a7b-ed4e2aa69e70",
    "title": "同曹清父西郊纪事五首  其一",
    "paragraphs": "晴耕新种麦，破块满田间。诘曲随牛路，周遭傍马山。几人锺间气，往岁耸朝班。黄卷今犹在，青云未易攀。",
    "author": "方回"
  },
  {
    "id": "eef77faf-3064-45bf-a2b7-bbeb1cb102de",
    "title": "同曹清父西郊纪事五首  其二",
    "paragraphs": "挂粟枯桑杪，篱门昼掩关。晴霜开旷野，寒日晒荒山。指点村烟外，经行冢树间。羣豪故贪愎，窃发亦愚奸。",
    "author": "方回"
  },
  {
    "id": "bcbb3545-cd9c-4639-9305-741d2ced8d9a",
    "title": "同曹清父西郊纪事五首  其三",
    "paragraphs": "木脱秋声尽，田空野鸟饥。时危羣盗惨，身老故人稀。所至犹堪醉，无求自合归。寥寥天地内，古意一何微。",
    "author": "方回"
  },
  {
    "id": "0cbcadd0-e38d-4117-953e-e52c0182a911",
    "title": "同曹清父西郊纪事五首  其四",
    "paragraphs": "风俗嗟颓落，文章委下陈。出郊聊快目，谋野岂关身。本为搜诗去，徒成泥酒频。胸中知此事，眼底似无人。",
    "author": "方回"
  },
  {
    "id": "6440123a-b941-433d-8d42-3b42171dccdf",
    "title": "同曹清父西郊纪事五首  其五",
    "paragraphs": "朴略童蒙学，堆豗句读师。有能致卿相，或不赡妻儿。士故无他业，人谁此味知。公庭彼为吏，日日醉歌姬。",
    "author": "方回"
  },
  {
    "id": "c79af796-4aa8-42db-b00c-13c1a9093c6a",
    "title": "题沈克己无名庵",
    "paragraphs": "姓字人能说，无名意谓何。厌称穷学究，佯作老头陀。宗炳疑相似，韩康定见诃。有来问谁某，祇是笑呵呵。",
    "author": "方回"
  },
  {
    "id": "16c00efb-7e59-4894-bd6f-81b8ec0cf3ff",
    "title": "霜晴",
    "paragraphs": "霜晴暖意融，閒步日阴中。摘菊惊黄蝶，移葵堕碧虫。不因机偶动，但见色俱同。天地诗人少，谁怜有此翁。",
    "author": "方回"
  },
  {
    "id": "d3ef298a-0500-468f-b76a-35c9e298990a",
    "title": "每旦闻钟鼓诸声",
    "paragraphs": "鸟雀次第起，鼓钟更迭鸣。祇应迫人老，岂是报天明。隘巷喧丧事，遥风过市声。有为无不尽，何苦更刀兵。",
    "author": "方回"
  },
  {
    "id": "1371cb61-34e8-4568-9b05-a0def4ac8bd9",
    "title": "小雪日观残菊有感",
    "paragraphs": "欲雪寻梅树，馀霜殢菊枝。每嫌开较晚，不道谢还迟。早惯饥寒困，频禁盗贼危。少陵情味在，时讽浣花诗。",
    "author": "方回"
  },
  {
    "id": "163ef6fe-77a1-4eeb-94f0-75c44cda484a",
    "title": "闻军过",
    "paragraphs": "老胆堪多恐，焦脾更积忧。军声时汹汹，债事日悠悠。西路危单骑，东滩乏便舟。情怀无一可，风雨五更头。",
    "author": "方回"
  },
  {
    "id": "63ce774d-cd5f-4f9f-b3ad-f8eb59dc3fc1",
    "title": "久晴十月二十四日五日连雨程以忠来同饮",
    "paragraphs": "侵寻小雪初，不雨五旬馀。深井腥泥水，荒畦槁蛀蔬。牛灾传聚落，蛇出骇阶除。巫诧瘟神王，官虞火政疏。浅流停碓硙，硗陇抗犁锄。闽粤挻兵祲，江淮断漕渠。讹言兴委巷，秽气集穷闾。市药邀珍价，僮衣类臭帤。衰年今尔许，恶况又何欤。脚汗眠慵洗，头风坐畏梳。扪多王猛虱，食谢孟尝鱼。半世空为吏，平生误信书。得閒真已幸，多惧复焉如。田不能仓廪，家才有室庐。稍令逢小稔，亦足慰贫居。骤湿生朝础，斜飘过晚墟。簷茅声乍滴，槛药色微舒。牟麦还堪望，蝗蝻想渐祛。良朋胥此会，忧抱与俱纾。斗酒适酤至，烹鸡漉韭菹。",
    "author": "方回"
  },
  {
    "id": "af1b6c5c-1072-4844-aefd-ad36059371f3",
    "title": "喜刘元煇至二首  其一",
    "paragraphs": "荒园槁叶飘，荠菜已堪挑。颇讶煎茶缓，元知汲水遥。日暄花迸蕾，霜过土生硝。小待谋新酝，诗朋一一招。",
    "author": "方回"
  },
  {
    "id": "04684d9c-6b4c-415c-bfb7-abc04c3f977d",
    "title": "喜刘元煇至二首  其二",
    "paragraphs": "诗翁今雨来，同步上荒台。草死元藏药，花穷始到梅。南方酣战急，北陆苦寒催。穷老情怀恶，因君得暂开。",
    "author": "方回"
  },
  {
    "id": "8289a210-9e33-42e7-8d30-a360be98d822",
    "title": "闻南盗",
    "paragraphs": "试与呼苍昊，云何鬨绿林。谁欤能受谏，吾欲告司箴。稍有偷生路，应无守死心。古书今不信，衰腐独沈吟。",
    "author": "方回"
  },
  {
    "id": "6512d200-7823-4afb-ad16-30da8bf45189",
    "title": "艮思台冬日",
    "paragraphs": "晚台閒一望，城尽古溪头。冬暖人多病，山深市早收。打门惊客至，乏酒遣儿谋。数蟹才堪擘，酣眠失百忧。",
    "author": "方回"
  },
  {
    "id": "cfeac371-3bb9-4a67-a779-4c452197efa7",
    "title": "喜刘元煇再至用前韵二首  其一",
    "paragraphs": "吟袖与风飘，囊无锦可挑。频来閒话好，勿惜步行遥。煮淡蔬胜肉，燃枯草带硝。我心知此客，未易以旌招。",
    "author": "方回"
  },
  {
    "id": "e5daf65f-151f-4811-acc2-66c1528cd622",
    "title": "喜刘元煇再至用前韵二首  其二",
    "paragraphs": "诗忙去复来，侧睨笑舆台。未厌庖三韭，终难和八梅。亲朋惊逝谢，租债迫征催。不酌开怀酒，愁眉讵许开。",
    "author": "方回"
  },
  {
    "id": "38b7b1ba-2ca5-4260-8c78-c370d2adb7d3",
    "title": "再用前韵呈元煇二首  其一",
    "paragraphs": "谈拂风前竖，吟藤月下挑。是非姑且置，来往不为遥。蚁甕营新漉，貂裘补旧硝。聊同小隠隠，未用大招招。",
    "author": "方回"
  },
  {
    "id": "a59158dd-7031-4668-ae0e-098658915462",
    "title": "再用前韵呈元煇二首  其二",
    "paragraphs": "天寒鸜鹆来，望雪上山台。髪少不重漆，眼昏犹识梅。醡槽呼旋制，窑盎买连催。新许民间酿，樽应日日开。",
    "author": "方回"
  },
  {
    "id": "79f8a10c-9b7c-4887-bae6-e46bc72860c1",
    "title": "闻汪昌宗讣",
    "paragraphs": "四海旧知识，乱来俱白头。时闻一人死，身复几年留。相遇长安市，频惊□尉侯。胸中皂白事，梦逐杞天休。",
    "author": "方回"
  },
  {
    "id": "fe2a227c-75d7-4be9-9b9d-fab2050e6989",
    "title": "十一月初八日观雨",
    "paragraphs": "重阳晴过小春天，忽复萧骚雨可怜。响入竹林全似雪，湿蒸茅舍最宜烟。战尘洗净无传箭，客路泥深亦著鞭。三月聚粮岂容易，临风殊觉意茫然。",
    "author": "方回"
  },
  {
    "id": "c665f133-6a69-4eb7-8187-00da71727327",
    "title": "用前韵改一二语自释",
    "paragraphs": "南寒稍近折绵天，葵荠争承小雨怜。冻合远峰应有雪，炊残荒市更无烟。未妨夜画炉中筯，何苦晨呵袖里鞭。人事好乖行路恶，政应委顺付怡然。",
    "author": "方回"
  },
  {
    "id": "b9fc7df8-84e2-4e20-b319-380c4983dedb",
    "title": "雨不成雪",
    "paragraphs": "一雨疑当冷，旋为暖所胜。南方难得雪，冬半尚无冰。馀菊香深酽，羣蔬意似矜。林疏石路细，遥见隔溪僧。",
    "author": "方回"
  },
  {
    "id": "80ba3aaa-42d8-4db8-baa9-7aecd19a4276",
    "title": "赠送鹤田李元晖",
    "paragraphs": "一别九寒暑，干坤事事新。老身馀长物，故友尽穷人。汩汩犹羣盗，时时有战尘。少陵诗眼在，试觅曲江春。",
    "author": "方回"
  },
  {
    "id": "8379f2d6-7e66-4c01-ae72-973173351d3e",
    "title": "别后读鹤田李元晖新诗用其体",
    "paragraphs": "菊悴兰摧忆别离，雪边重映十年诗。泪凝紫篠湘灵怨，血迸红英蜀魄悲。旷野虎狼喧寇暴，长途鱼雁隔亲知。庄生浪说能齐物，尧桀彭殇讵可欺。",
    "author": "方回"
  },
  {
    "id": "36b00f8d-0a9c-4e43-b515-01375f6e26f0",
    "title": "异僧",
    "paragraphs": "荒崖传有虎，飞锡径登危。衣槲纫枯叶，餐松嚼嫩枝。病人求咒水，野老施庵基。一夕缘何事，飘然失所之。",
    "author": "方回"
  },
  {
    "id": "607fe4ac-1eab-4046-bd02-d4b7064a2a2a",
    "title": "次韵刘元煇初寒夜坐",
    "paragraphs": "山肩寒耸月随归，榾柮炉红闭板扉。跨灶郎来温课册，齐眉人为折深衣。花传喜信灯如语，草就佳篇字欲飞。旧日声名刘夜坐，能传家钵似君稀。",
    "author": "方回"
  },
  {
    "id": "67e37500-80c1-4ee8-8100-1e7494e9bf03",
    "title": "偶亦夜坐用前韵",
    "paragraphs": "林禽畏冷暮争归，水上荒城早阖扉。敲月会棋迎皂衲，斧冰供茗唤青衣。龁萁老马厩中响，瞰烛癡蛾窗外飞。忽报楼头禁钟动，平生乐事歎今稀。",
    "author": "方回"
  },
  {
    "id": "cd4dfea5-6c88-4f70-b041-c6adc3335525",
    "title": "又用前韵赋夜坐",
    "paragraphs": "酒醒招得醉魂归，深护炉熏键夕扉。渴舌恶甜勤潄茗，癯肩耐冻懒添衣。颇闻空暗无星出，小待更深定雪飞。一字不圆终不寐，癖诗如我自应稀。",
    "author": "方回"
  },
  {
    "id": "6926073e-7f9c-4f01-b07c-7f2124cc9ad1",
    "title": "次韵刘元煇飞雪数片之作",
    "paragraphs": "六幕垂同冻不埃，舞霙呼我燕窗开。已从衣上霏微见，未肯簷前汗漫来。就砌拾看呵指笋，隔帘迎数鬬妆梅。衰髯却怪全相似，且置閒愁拨蚁醅。",
    "author": "方回"
  },
  {
    "id": "7a1cb7e7-2940-4dc9-829d-d5c10e0ddb1e",
    "title": "再次韵赋飞雪数片",
    "paragraphs": "雨收霰止绝纤埃，压瘴迎丰兆已开。欲积忍将靴踏去，初飘喜著袖盛来。微微糁体寻生粟，稍稍粘枝辄乱梅。不解高楼办歌舞，典衣亦合买新醅。",
    "author": "方回"
  },
  {
    "id": "51cadbe1-0d52-4a0c-85a1-7f0ac7d7b1b3",
    "title": "至前写怀",
    "paragraphs": "送分迎至苦匆匆，壁立萧骚肯叹穷。四海交游存想外，十年奔走乱离中。生平不作今人调，尔辈焉知国士风。自觉近诗如死树，傍无枝叶更心空。",
    "author": "方回"
  },
  {
    "id": "a8b8ef98-953e-4ad6-ac00-fa6287844e1a",
    "title": "小至日书",
    "paragraphs": "谁知缇室动葭灰，总道阳从九地回。年近六旬愁里过，身行万里死边来。诗存瘦骨全如我，花倚春风不是梅。偶有友朋仍有酒，看云聊与釂深杯。",
    "author": "方回"
  },
  {
    "id": "ac4a4c2d-a0cc-49b2-a7e9-ae7bd1bae62c",
    "title": "所感",
    "paragraphs": "生涯今尔许，心悔旧为邦。老合营埋穴，贫犹买酿缸。山行怜瘦马，昼诵喜晴窗。忽欲翩然去，风帆泝九江。",
    "author": "方回"
  },
  {
    "id": "7da98853-d4eb-4252-836c-5f6a2a513e23",
    "title": "癸未至节以病晚起走笔戏书纪事排闷十首  其一",
    "paragraphs": "遇节何其窘，治家乃尔难。谷生舂苦碎，薪贵灶嫌宽。病体危狼狈，时情畏触蛮。拥衾闻客至，强整旧衣冠。",
    "author": "方回"
  },
  {
    "id": "9ecce705-1711-4301-a4cb-f3f86eb55004",
    "title": "癸未至节以病晚起走笔戏书纪事排闷十首  其二",
    "paragraphs": "屋少未成宅，地宽聊作园。吾能甘菜食，或颇送花根。莳喜阳坡暖，浇怜冻井温。丁宁三径客，缓步惜苔痕。",
    "author": "方回"
  },
  {
    "id": "8629c475-5b35-4f6b-be45-c97eb6555f5b",
    "title": "癸未至节以病晚起走笔戏书纪事排闷十首  其三",
    "paragraphs": "忍事宁生瘿，今谁似我能。缺钱分灶婢，赊米乞庵僧。恶语闻皆恕，凡诗见亦称。平生楼百尺，非复旧陈登。",
    "author": "方回"
  },
  {
    "id": "ded43c79-fa3e-4450-a079-7c3a9af18b1b",
    "title": "癸未至节以病晚起走笔戏书纪事排闷十首  其四",
    "paragraphs": "此老谁能画，蒙头一破巾。有杯常设客，无局不饶人。仆醉邻翁怒，儿啼乳媪嗔。佯聋付一笑，莫漫耗精神。",
    "author": "方回"
  },
  {
    "id": "3c03da30-1150-4891-9392-3a2eafe260b9",
    "title": "癸未至节以病晚起走笔戏书纪事排闷十首  其五",
    "paragraphs": "老子家风旧，从来节是常。糟薑三盏酒，桕烛一炉香。今岁适多病，吾儿犹异乡。十分无意绪，簷雨晓淋浪。",
    "author": "方回"
  },
  {
    "id": "bfe9f168-72f4-4cc5-9bec-5ecfc2b8fe43",
    "title": "癸未至节以病晚起走笔戏书纪事排闷十首  其六",
    "paragraphs": "贫家无节物，何况此荒城。村妓闻来贺，山翁懒出迎。头疡连耳肿，夜雨杂风鸣。政尔堪高卧，牀香菊枕成。",
    "author": "方回"
  },
  {
    "id": "b3e801bc-aa22-4509-bbfb-8d4196223f65",
    "title": "癸未至节以病晚起走笔戏书纪事排闷十首  其七",
    "paragraphs": "重报鶑花信，谁司铁炭权。更经三度节，即满六旬年。豪动书千纸，穷难致一钱。不忧无穴葬，惟喜有诗传。",
    "author": "方回"
  },
  {
    "id": "5fd5465e-3fc4-4a51-890e-eb73f1b8a77a",
    "title": "癸未至节以病晚起走笔戏书纪事排闷十首  其八",
    "paragraphs": "家人簪珥旧，草草亦梳粧。雪几茶花雅，风炉柿叶香。乃翁时自笑，此辈讵吾量。免贺俱休拜，新正一并偿。",
    "author": "方回"
  },
  {
    "id": "b490f586-5965-498e-8a0a-61dee79b332c",
    "title": "癸未至节以病晚起走笔戏书纪事排闷十首  其九",
    "paragraphs": "古道古君子，今于何处求。每闻栀马箠，不虑蘗馿秋。贾药全多伪，医钱卒易酬。头岑姑止酒，或恐自然瘳。",
    "author": "方回"
  },
  {
    "id": "bac6722f-f280-48a3-8f1b-95d57b60a3a7",
    "title": "癸未至节以病晚起走笔戏书纪事排闷十首  其一○",
    "paragraphs": "云无可书者，泥屦隔墙声。小市扃虚肆，荒庖绝美烹。流涎淮蟹紫，入梦海柑頳。莫殢闭关卦，兵戈商不行。",
    "author": "方回"
  },
  {
    "id": "7debf97d-8926-4144-be70-6aad189c1006",
    "title": "至后承元煇见和复次韵书病中近况十首  其一",
    "paragraphs": "千金营可致，一句得应难。积债真无奈，成诗且自宽。冰皲穷朔漠，火瘴度瓯蛮。不似山中好，归欤遂挂冠。",
    "author": "方回"
  },
  {
    "id": "14e97414-c2a8-446c-99e6-47d7e2f9271c",
    "title": "至后承元煇见和复次韵书病中近况十首  其二",
    "paragraphs": "曾被卑辞误，吾尝笑绮园。共欺蛇帝醉，不保橘奴根。病起晴冰破，禅悠冻石温。向来腐馀梦，拂拭了无痕。",
    "author": "方回"
  },
  {
    "id": "7d79dc4a-e445-4512-83ed-217d2bc88b41",
    "title": "至后承元煇见和复次韵书病中近况十首  其三",
    "paragraphs": "昔可今恶可，人能我不能。已无换马妾，惟有打门僧。幼妇惭前作，愚公定别称。少狂老方悔，焉用一科登。",
    "author": "方回"
  },
  {
    "id": "de992afd-ec7e-41dd-99aa-7c97f45b9ea3",
    "title": "至后承元煇见和复次韵书病中近况十首  其四",
    "paragraphs": "往事付杯酒，残生馀幅巾。更须占大衍，久已玩同人。犒少佣奴懒，迎迟过客嗔。悔曾迷宦海，素不媚钱神。",
    "author": "方回"
  },
  {
    "id": "7cb18bf5-1bf6-4407-a737-235dc5ef1fe6",
    "title": "至后承元煇见和复次韵书病中近况十首  其五",
    "paragraphs": "病无医自愈，餐饭渐如常。懒剔书灯暗，閒挼药纸香。就令穷有鬼，终爱醉为乡。输与诸年少，从军过乐浪。",
    "author": "方回"
  },
  {
    "id": "5ed1c239-c04c-47b2-8344-283f650b2954",
    "title": "至后承元煇见和复次韵书病中近况十首  其六",
    "paragraphs": "閒居已三载，不忆旧专城。未暇忧饥冻，唯便免送迎。飞花棋上落，幽鸟枕前鸣。寒极如春月，新篘绿酒成。",
    "author": "方回"
  },
  {
    "id": "6d5e5602-3bd5-47bb-9d89-bf59ccbb9950",
    "title": "至后承元煇见和复次韵书病中近况十首  其七",
    "paragraphs": "骚坛君肯将，吾敢与争权。风月三千首，江湖四十年。老思骑竹马，穷笑惜苔钱。此味诸人会，遗灯或许传。",
    "author": "方回"
  },
  {
    "id": "8388b122-71f2-4157-ae62-8444e1f02100",
    "title": "至后承元煇见和复次韵书病中近况十首  其八",
    "paragraphs": "邻人窥小圃，篱落倚村庄。雪屋晴窗净，山炉燄火香。异花看又数，隙土步频量。拟筑新亭小，如山债未偿。",
    "author": "方回"
  },
  {
    "id": "47ba5a2a-6622-4df0-98e4-1a2901e54b5a",
    "title": "至后承元煇见和复次韵书病中近况十首  其九",
    "paragraphs": "病来诸事懒，于世百无求。古帙蟫吞字，閒鞍鼠断秋。佳招差可谢，新咏决须酬。耳聩头昏极，君诗到即瘳。",
    "author": "方回"
  },
  {
    "id": "ae9ba108-1a33-48d7-83e5-664cd36f35e2",
    "title": "至后承元煇见和复次韵书病中近况十首  其一○",
    "paragraphs": "剩欲延诸彦，嘤嘤聚友声。尚堪䌷古玩，祇愧乏珍烹。君健松髯碧，吾衰瓠顶赪。何当即勿药，环席百杯行。",
    "author": "方回"
  },
  {
    "id": "75f6c870-ba09-4d8e-acf4-e01c0efcea43",
    "title": "行圃",
    "paragraphs": "小圃无亭榭，心閒地自宽。好花书壁记，怪树画图看。雪少先夸瑞，霜严讳说寒。贪嗔除已尽，唯要不癡难。",
    "author": "方回"
  },
  {
    "id": "8175f03c-aada-4372-b5c3-4d1b2c4eb2a6",
    "title": "细省",
    "paragraphs": "细省浮生理，宜令寸地宽。老兼无病少，閒欲不贫难。远极山逾好，晴初雪更寒。聚奎几卿相，谁解胜陈抟。",
    "author": "方回"
  },
  {
    "id": "873afe4a-9eb9-4027-bf38-6cf02e61162b",
    "title": "晚望",
    "paragraphs": "万事何堪挽，江流日夜东。年华三戒后，心绪四愁中。待雪登危阜，观星仰暗空。夜寒天地黑，几室有炉红。",
    "author": "方回"
  },
  {
    "id": "ec8d49bd-1731-42e5-a063-ca3729bc4154",
    "title": "赠滕君必绍",
    "paragraphs": "之子有名父，何蕃合比肩。虞庠惊脱颖，孔壁妙忘筌。高第攽枫扆，长身掩薤阡。师亡乡党惜，人往岁时迁。达宦谁无死，遗文尔独传。客邮曾旅进，邑子例垂怜。衮语推真幅，絺词激懦篇。善人宜有后，一见欲潸然。",
    "author": "方回"
  },
  {
    "id": "e86c052b-1ad8-43ce-9fc5-2aa2f9ea78a3",
    "title": "夏商",
    "paragraphs": "牛下悲哀甯戚讴，捐汤置禹此何由。父初传子风差薄，臣至干君德转輶。归启旧家犹几在，升陑众旅已相仇。何人得似彭铿寿，见夏为殷复见周。",
    "author": "方回"
  },
  {
    "id": "f676b5cc-b3d6-4fc8-9c9b-d21830a98246",
    "title": "周",
    "paragraphs": "七月陈王致太平，转头已听黍离声。陪臣僣上三归备，霸国邀君九鼎轻。释氏谈空端有理，词人赋恨岂无情。燠年寒岁频更换，未抵黄河一度清。",
    "author": "方回"
  },
  {
    "id": "7e8b04ca-4933-40b8-88dc-57743f633518",
    "title": "太公孔子",
    "paragraphs": "禔身涉世谩多忧，运去时来不自由。孔子三千难变鲁，太公八十尚兴周。星辰岁久常差度，江海潮生会倒流。万有盈亏理如是，可须悭作醉乡游。",
    "author": "方回"
  },
  {
    "id": "278b48f1-36d5-4670-945e-08e1d179aa4b",
    "title": "汉",
    "paragraphs": "灯前閒覆孟坚书，瞬息炎刘四百馀。五聚井星才属尔，一抔陵土竟何如。早夸发纵轻烹狗，终借吞舟失漏鱼。若使高皇为晋献，可须莽卓始丘墟。",
    "author": "方回"
  },
  {
    "id": "49169045-aff2-4de0-8f3e-e6470728f199",
    "title": "东晋",
    "paragraphs": "刘琨劝进岂无闻，王猛临终亦有云。秽史汝能诬正统，老伧谁实莅馀分。山阴禊事流觞帖，彭泽归来植杖文。二物万年终不泯，可能草木张吾军。",
    "author": "方回"
  },
  {
    "id": "7e1f7495-7397-43e0-9128-11d7eb723f0e",
    "title": "陈",
    "paragraphs": "倏忽还如晋灭吴，六朝宫殿永榛芜。千娇玉座酣醽醁，一命青丝系辘轳。早使阁中无贵嫔，未应阙下有蛮奴。他时月夜逢杨广，衣钵相传不早无。",
    "author": "方回"
  },
  {
    "id": "21e0c95e-74d6-4554-9d92-7d68b34b7c2a",
    "title": "唐明皇",
    "paragraphs": "突虎冲蛇献荔枝，冰皴雾瘴覆全师。艳妃有弟堪为相，叛将无君懵不知。嗣后已成灵武篡，旧臣空复曲江思。太平可似花开易，羯鼓三声唤得来。",
    "author": "方回"
  },
  {
    "id": "d824f542-04b4-4714-add8-c808bb6059c8",
    "title": "南唐",
    "paragraphs": "中原赤气已龙兴，岂必桥江罪若冰。花不忍看春哭后，金何曾惜岁斋僧。失身亡国非无痛，保士全民尚可矜。复遇大梁爱文艺，馀臣往往与瀛登。",
    "author": "方回"
  },
  {
    "id": "4848ffd7-68a4-41c9-b95d-fe5edb9354d0",
    "title": "长安",
    "paragraphs": "客从函谷过南州，略说长安旧日愁。仙隠有峰存紫阁，僧居无寺问红楼。兰亭古瘗藏狐貉，椒壁遗基牧马牛。万古不随人事改，独馀清渭向东流。",
    "author": "方回"
  },
  {
    "id": "0713c97b-9f81-4061-8701-b48bada5fa25",
    "title": "半山",
    "paragraphs": "力引豺狼噬九州，貛郎于世果何仇。青苗法令初为祟，玉斧封疆半已休。绍圣南行多不返，靖康北狩欲谁尤。儿时曾读前朝史，几夜寒灯见泪流。",
    "author": "方回"
  },
  {
    "id": "5abbb1de-6bca-48a6-aa00-3162ecf0488d",
    "title": "老悔",
    "paragraphs": "前世何知后世长，老年合悔少年狂。即今安在凌烟阁，毕竟无非审雨堂。脚底东西南北路，樽前三万六千场。谪仙落魄人谁识，终许诗名死后香。",
    "author": "方回"
  },
  {
    "id": "72f7dfd4-fc41-4bb7-b10d-5d4e4811dd4d",
    "title": "傍观",
    "paragraphs": "老桧长松玉立身，雪摧霜挫不争春。但须处士杯中物，可用明公壁后人。自审诗肩无骨相，或称书眼尚精神。南山射虎非吾事，亦复傍观野水滨。",
    "author": "方回"
  },
  {
    "id": "e0540735-84ad-4fd4-a749-2dd6b83bc135",
    "title": "乌聊山庙登览",
    "paragraphs": "寒斋兀兀味残书，一上崔嵬计未疏。下界喧卑离市井，平臯洒落见樵渔。断鸿淮汉三江外，古树隋唐五代馀。忽忆浮溪偃王句，顾瞻遗庙意踌躇。",
    "author": "方回"
  },
  {
    "id": "6f2bd730-1e14-4df1-8845-0152996a50d9",
    "title": "大雪约程以忠不至次日以诗问之",
    "paragraphs": "御寒时著火文武，等醉岂拘杯圣贤。土润春应萌有日，尘清野更洁于天。谁呵冻笔诗能画，独上高岗意欲仙。剩有篱根未消处，试裒枯篠取茶煎。",
    "author": "方回"
  },
  {
    "id": "db100efd-f4ef-4c74-8925-04d3c756c888",
    "title": "雪霁次韵以忠见和",
    "paragraphs": "霁色寒光滉诗眼，谢家旧赋果谁贤。无声忽讶潮包地，不夜常疑月在天。溪上过桥僧似画，楼头把酒妓如仙。老夫幸有瓶笙在，更扫空阶落叶煎。",
    "author": "方回"
  },
  {
    "id": "6ef3e1c9-0798-4a9d-a0ba-5e877fb59211",
    "title": "雪后小园",
    "paragraphs": "纸色光新耸坏櫺，履声松脆兀閒庭。饥禽啐砌留奇迹，枯树拏空失丑形。早与花根添麴糵，可容画手著丹青。溪西冻瀑融晴滴，欲问巖僧借净瓶。",
    "author": "方回"
  },
  {
    "id": "bf71879e-82e0-412f-9367-11f81c453b1f",
    "title": "次韵雪后",
    "paragraphs": "簷澌馀滴溅风櫺，三日晴犹剩半庭。足使蝗蝻俱屏迹，未妨鶑燕尚潜形。调盐冻字难为墨，透瓦炊烟渐放青。共笑爱梅癡老子，夜深温水换铜瓶。",
    "author": "方回"
  },
  {
    "id": "d68e7585-5319-4db0-9c8b-e5c2a0ce1284",
    "title": "甲申元日",
    "paragraphs": "春光几度九十日，人寿都卢一百年。老圃地宽花富贵，醉乡天阔酒神仙。谁能晚节消閒福，时喜新诗得警联。晓色欲红拜元造，炉熏一炷鹊声前。",
    "author": "方回"
  },
  {
    "id": "2c5c2d45-22ff-4937-9294-b72eba5d6820",
    "title": "正月初七日如江西以畏饮辞吴式贤宅宿向果市店",
    "paragraphs": "残雪西郊路，依稀已似春。初程何必远，相识况如亲。久远交宜淡，沉绵饮戒醇。故辞情话友，拟便稳眠身。贩旅骈荒店，蛮音酗近邻。霰穿疏瓦乱，风掠破巾频。倦马喷醒嚏，顽鸡绝冻呻。谩夸为客惯，却忆在家贫。老妪言堪取，诸奴意勿嗔。近来军过后，少有早行人。",
    "author": "方回"
  },
  {
    "id": "82bac82a-c090-430c-8498-7c9cc74f263f",
    "title": "雨过巖寺镇",
    "paragraphs": "冻泞滑如油，前驱雨未休。转添行路恶，始觉别家愁。早市渔翁聚，灵祠岳鬼幽。憩鞍寓吾目，有句亦堪搜。",
    "author": "方回"
  },
  {
    "id": "22d7d8eb-b8db-44d2-8fe7-8d8bfb58eb67",
    "title": "茅田汪王庙",
    "paragraphs": "殿阁犹如许，兵戈岂不无。终然香火在，直与子孙俱。绪德垂千古，全功保一隅。唐陵已烟草，谁作降神巫。",
    "author": "方回"
  },
  {
    "id": "487a1cd9-35b3-4b13-98f5-2601a08f85d4",
    "title": "宿曹西畴宅大雨",
    "paragraphs": "竹树环斋馆，真宜听雨声。不堪终夜急，似欲阻人行。薄醉眠难熟，多思梦辄惊。漏牀正当面，移枕屡纵横。",
    "author": "方回"
  },
  {
    "id": "7da8c867-77a8-4fb5-bd36-4adbefaf33b6",
    "title": "白茅道中",
    "paragraphs": "世故时时异，年华物物新。溪声添夜雨，麦事待晴春。草棘扃空户，巖崖伏冻人。问言何至此，征骑往来频。",
    "author": "方回"
  },
  {
    "id": "74597337-939b-4275-8826-da7ffb047c40",
    "title": "溪涨",
    "paragraphs": "立春犹二日，涨雨一何深。秀足明吟眼，危如撼旅心。仆愁前店闭，马怯小桥临。不见兵氛起，溪西好竹林。",
    "author": "方回"
  },
  {
    "id": "b2583b16-52ac-4e29-98a2-63903f78f99f",
    "title": "旅次感事",
    "paragraphs": "溪港周遭曲，田原迤逦赊。猿猱崖刻削，乌鸟树槎牙。近水皆宜竹，先春已报茶。千村经劫火，万境叹虚花。破落馀神庙，荒残少富家。见人唯欲避，问事只成嗟。俗异言难晓，程脩路恐差。前朝题壁士，往往字如鸦。",
    "author": "方回"
  },
  {
    "id": "d6f89643-fd12-4cee-870a-2a11cfd6feae",
    "title": "问雨",
    "paragraphs": "烟为火之气，欲雨烟不散。阳为阴所遏，炎焰变舒缓。云乃水之气，欲雨云乃浮。阴为阳所爨，饙馏成波流。残秋穷腊百馀日，小园不曾鞋底湿。东风欲动问行程，山中比夜雨连明。吾闻阴阳交媾，始生万物。不蒸不发，不渍不茁。往者久晴，欲驾遄辍。今行而雨，咎天何说。然则紫阳山人老如此，夫岂得已有行役。皇天肯念行路难，岂不能顷刻之间一扫云烟红日出。",
    "author": "方回"
  },
  {
    "id": "e59f121d-4865-451e-905e-9290cdeb4cf2",
    "title": "舂硙吟",
    "paragraphs": "槁木岂有情，顽石且无知。何术使之动，不假人力施。纬竹以为车，堰水江之湄。湍流既迅急，枢轴为斡移。朽杵辄雀跃，死磨犹骥驰。一日殆百斛，成功归簸筛。吾闻往古初，冥冥若愚癡。火食尚未悟，人与禽兽嬉。圣智既有作，便利无不为。机事至此极，机心开自谁。所以桔橰人，旁贻甕汲嗤。马本龁草物，教之谙战鼙。铁若不入冶，焉有剑与锥。工械日以广，生灵日以糜。平生子方子，拙直为人欺。见巧终不喜，讽此舂硙诗。",
    "author": "方回"
  },
  {
    "id": "e81b8976-cb9a-410c-94d2-8363d6f435eb",
    "title": "喜雨晴",
    "paragraphs": "骤雨送残雪，山涧没半膝。悠悠入深溪，想复高数尺。赤土流水红，青土流水碧。寸步阻烂泥，诗眼返自德。维兹九江路，巴蜀通大驿。今事既不然，取道浮梁侧。西偏数巨港，春涨辄泛溢。无桥复无船，仆曹为予戚。老夫负胆气，动为万里役。江河淮湖间，径度无怖色。恭惟天所棐，岂不在正直。但行无所苦，前路皆晴日。",
    "author": "方回"
  },
  {
    "id": "0e956186-402b-48a0-8a4d-803d83fc002c",
    "title": "马惜蹄",
    "paragraphs": "家居岂不好，事此鞍与羁。春前三日雨，仆夫畏深泥。江南万山中，冈岭互高低。踏土不踏石，马亦惜其蹄。野逈暮有虎，村荒晨无鸡。升斗安所籴，囊粟千里赍。身汝不自爱，茹荼甘旅栖。曰予匪得已，伐木诗有稽。交谊重金石，星霜怅分携。一觌庚夙愿，投老歌归兮。",
    "author": "方回"
  },
  {
    "id": "1c9356ee-e9b9-4e7d-91db-7ffea428661a",
    "title": "路傍草",
    "paragraphs": "野火燎荒原，霜雪日皜皜。牛羊无可噍，众绿就枯槁。天地心不泯，根芽蛰深杳。春风一披拂，颜色还媚好。如何被兵地，黎庶不自保。高门先破碎，大屋例倾倒。间或遇茅舍，呻吟遗稚老。常恐马蹄响，无罪被擒讨。逃奔深谷中，又惧虎狼咬。一朝稍甦息，追胥复纷扰。微言告者谁，劝我宿须早。人生值艰难，不如路傍草。",
    "author": "方回"
  },
  {
    "id": "c4abe3aa-2993-48ec-b843-c17dad6806bc",
    "title": "古店",
    "paragraphs": "古店看题壁，儒风岂易还。匪因登贡籍，即为叩贤关。腾踏云霄上，沉埋草莽间。其人俱已矣，遗迹尚斑斑。",
    "author": "方回"
  },
  {
    "id": "18863a06-6596-4c11-ad68-42e987b9c51b",
    "title": "鱼亭驿",
    "paragraphs": "黟县鱼亭驿，东莱阁老诗。雨晴云气敛，峰古石形奇。老眼经题奖，高风费咏思。祇惭无密竹，不似绍兴时。",
    "author": "方回"
  },
  {
    "id": "fdcdf7c7-b042-40d8-89d3-41a319ff257d",
    "title": "怀秋崖",
    "paragraphs": "崖仙忆昔手予携，音响如钟气吐蜺。槐国诸公千梦蚁，甕天馀子一醯鸡。满浮芳酒春梅动，朗诵新诗夜月低。倏三十年如一瞬，东坡门下愧双溪。",
    "author": "方回"
  },
  {
    "id": "e979e334-1b5f-4df4-98d6-727b7b8d3be5",
    "title": "废宅叹",
    "paragraphs": "兹为何人宅，桂柏犹苍苍。楼阁已倾卸，下有室与堂。窗户半拆卸，髹漆留馀光。釜去存破灶，画剥欹颓墙。想见全盛时，日夜崇豆觞。书塾在其左，子弟声琅琅。问今安所往，岂不有死丧。死丧则不然，避兵移他乡。他乡亦不远，深阻踰磵冈。自古有避地，兵来尚可避。惟有避役难，追逮穷所至。昔住大宅人，今为忍冻民。",
    "author": "方回"
  },
  {
    "id": "86c16b45-d066-4598-8c89-4ce2f5494797",
    "title": "早见桃花",
    "paragraphs": "离家四五程，所至尽堪惊。未许盗皆息，焉能军不行。人移山里住，春废道傍耕。破屋知谁主，桃花照眼明。",
    "author": "方回"
  },
  {
    "id": "502bac00-cca7-44fa-8409-7eae0f39c1bd",
    "title": "立春日马上遇黄国宝应犀  其一",
    "paragraphs": "连宵好梦频，二喜集佳辰。晓霁逢春日，山深遇故人。立谈询近事，小酌叩荒邻。暮宿东松寺，吟眸处处新。",
    "author": "方回"
  },
  {
    "id": "6debed59-cfda-43a9-a117-816197572ef7",
    "title": "立春日马上遇黄国宝应犀  其二",
    "paragraphs": "十载乱离频，何知有此辰。翩跹果下马，突兀眼中人。野店春盘共，僧房夜榻邻。吾宗老仙伯，题墨尚如新。",
    "author": "方回"
  },
  {
    "id": "9a6d5ee4-18e3-44fb-a725-d380392efea4",
    "title": "宿东松寺",
    "paragraphs": "一僧垂乱髪，杉阁夜寒饶。开锁容铺榻，求钱为造桥。猕猴窗外啸，鼯鼠烛前跳。岳笔亲题坏，前朝恨未销。",
    "author": "方回"
  },
  {
    "id": "5f93d70d-71f4-4454-9081-8a1a5b3eff00",
    "title": "牛头岭下老人",
    "paragraphs": "九十前朝老，髯疏骨亦清。相形宜老寿，说梦忆昇平。田屋临官道，孙男给递兵。兴州馘狂贼，曾见捷旗行。",
    "author": "方回"
  },
  {
    "id": "3c8e2f11-c885-41dc-b9c2-f6965e074ee1",
    "title": "题苦竹港寓壁",
    "paragraphs": "三十年前此路行，来车去马唱歌声。旗亭沽酒家家好，驿舍开花处处明。白羽宵驰四川道，青楼春接九江城。如今何事无人住，移向深山说避兵。",
    "author": "方回"
  },
  {
    "id": "6c1dc569-97c7-42e3-a312-561cff99cdb4",
    "title": "三十年吟",
    "paragraphs": "三十年为世，吾今迫六旬。儿时前辈尽，乱后善人贫。未测前途闇，空追往迹陈。所亲化埃土，犹入梦魂频。",
    "author": "方回"
  },
  {
    "id": "fe44311b-f716-4ac9-8392-416c7c9ec717",
    "title": "山鹭鸶",
    "paragraphs": "行行万山顶，无复大陂池。小磵清且驶，时见白鹭鸶。有鱼必不大，何况亦无之。联拳一孤影，尽日沙边窥。七泽足鲜食，曷不往彼为。公子以臆对，羽族幸产兹。腹肠能几何，少许可无饥。井鲋尚不顾，王鲔安所思。鸬鹚善攫捕，扼吭富渔师。虽贪亦不饱，孰若廉自持。",
    "author": "方回"
  },
  {
    "id": "f1fa3382-cc1b-4b80-ad0b-996dcd7f22f8",
    "title": "来去路",
    "paragraphs": "后山路安来，前山路安去。高中不无低，自有可通处。譬如涧谷水，日夜泉源注。但闻水流声，不见来去路。避碍适其顺，智本何所恶。后世穷梯航，乃以嗜欲故。汉武天马歌，文采诚独步。焉知十万师，暴骨委秋露。我愿四达衢，但行商与贾。一遇荷戈人，寸跬不可度。",
    "author": "方回"
  },
  {
    "id": "2270582c-8169-4c5a-9465-e2dba3768e56",
    "title": "虽然吟五首  其一",
    "paragraphs": "林下机声复碓声，时时犬吠又鸡鸣。虽然此是寻常物，村落闻之即太平。",
    "author": "方回"
  },
  {
    "id": "a0a191f9-6bce-4ede-bc0d-76039e7cc346",
    "title": "虽然吟五首  其二",
    "paragraphs": "沽酒人家短竹篱，门前三两牧牛儿。虽然此是寻常物，军马才过不见之。",
    "author": "方回"
  },
  {
    "id": "f94dd19f-81f8-4ae9-ad52-9c30679d1493",
    "title": "虽然吟五首  其三",
    "paragraphs": "桑柘阴阴间苎麻，店前下马便斟茶。虽然此是寻常物，乱后空村没一家。",
    "author": "方回"
  },
  {
    "id": "caf68e4d-be64-4716-972f-7a63ac685673",
    "title": "虽然吟五首  其四",
    "paragraphs": "大妇银钗小绿裙，采茶洗菜踏溪云。虽然此是寻常物，一旦无踪为过军。",
    "author": "方回"
  },
  {
    "id": "8a5dd0e3-d659-4b24-8047-a704aa57e00b",
    "title": "虽然吟五首  其五",
    "paragraphs": "屋上炊烟屋下灯，客来汲井具瓶绳。虽然此是寻常物，不是承平见不能。",
    "author": "方回"
  },
  {
    "id": "e1de7d5d-76d7-457b-9c63-34fbef529441",
    "title": "客中近元夕",
    "paragraphs": "新晴春早暖，客里上元天。辇路灯如梦，璇霄月欲圆。岂惟无酒酤，不复有床眠。歌舞愚儿辈，凄凉已十年。",
    "author": "方回"
  },
  {
    "id": "ebd9ec21-66f4-4922-a3ff-db95b997cb43",
    "title": "见梅",
    "paragraphs": "翠竹阴森护槿篱，玉梅庭院粉墙欹。几年避地无人住，犹有花开一两枝。",
    "author": "方回"
  },
  {
    "id": "1f754869-c496-45da-98f9-a973812a31ca",
    "title": "野庙",
    "paragraphs": "金甲朱衣画壁昏，军声不到暂开门。数家祈福来浇奠，剪纸糊灯作上元。",
    "author": "方回"
  },
  {
    "id": "ac2afdd2-0c3d-4c3b-bfa5-2c1373a4658c",
    "title": "鄱阳分水岭",
    "paragraphs": "转山五七里，涉磵十百所。碎石铁蒺藜，锐石木龃龉。岂但行人难，亦复念我马。水涸尚自可，况乃值过雨。正月春气动，江南异北土。崖溜一已滴，奔湍怒如鼓。缅怀十载前，荆蜀及湓渚。大阃走铃檄，杂遝混民旅。此驿既已废，十步九榛莽。军行不赍粮，所至頼钞掳。中产得几家，迁避入深坞。穷户无一物，草棘障环堵。前冈二客来，望我百步许。意其为武夫，疾走蔽险阻。人情既可见，避兵如避虎。矧肯治私道，筑削费杵斧。丛篁鸣野鸟，黯黯天欲雨。老矣为此游，作诗记良苦。",
    "author": "方回"
  },
  {
    "id": "398e9da2-0477-4f1d-a862-441a300042d0",
    "title": "石头田",
    "paragraphs": "昼欲求一淘，有灶无灶烟。夜欲求一榻，有屋无屋椽。历历数百里，无人居道边。问言何至此，我亦为恍然。江西走荆蜀，行行三十年。铃卒递羽檄，贩夫骈担肩。观国上秀士，奉使骤达官。车马或相遇，往往皆衣冠。后陇竹未断，前坡花已妍。入肆欲美酒，既醉不问钱。是时鬓如漆，浩歌无忧端。岂谓再至此，满颐霜雪攒。寻觅旧题壁，脱落迷榛菅。干淳老前辈，间有数字完。昔时所见人，往往沉重泉。翕张孰移斡，隆替更变迁。云暧淡竹岭，雨昏石头田。我仆既已惰，我马复不前。慷慨一以思，古有行路难。难更莫如今，怀古空永叹。",
    "author": "方回"
  },
  {
    "id": "7e8318b8-a064-4126-9707-912616e8fe59",
    "title": "甲子雨",
    "paragraphs": "紫阳元日得晴日，晓鹊声边骈贺客。玉梅烂漫照椒觞，尽我真珠红一石。祁山山下初立春，马上送迎逢故人。故人挈榼借芳草，啼鸟游丝天气新。吟鞭转入西江路，宝月欲圆碧霄暮。南方战罢闻者喜，尽道上元仍甲子。卒然军兴由盗兴，千里无烟况有灯。鸡犬逃生且未暇，上元之雨吾何憎。万马还营速须早，放与田家蚕麦好。甲子之雨恐不可，听彼谣言愁杀我。",
    "author": "方回"
  },
  {
    "id": "8f891fc6-a922-46e3-8742-62751fc62674",
    "title": "雨晓",
    "paragraphs": "春空蒸小雨，漠漠复纷纷。枯石皆生水，平田亦出云。气温衾暗觉，声细枕微闻。今日迎人马，西郊草欲薰。",
    "author": "方回"
  },
  {
    "id": "2ac0371b-115e-4a6c-98b8-0c40ee30adfe",
    "title": "细雨",
    "paragraphs": "云无又有之，细亦不毫丝。未许迎眸数，才容洒面知。积能成树滴，散忽被风吹。野烧痕初动，春鞭政要诗。",
    "author": "方回"
  },
  {
    "id": "535a83cd-baab-4c40-8e8b-c2d4f28dc8e6",
    "title": "石门市",
    "paragraphs": "村村篱落似，慈竹密如云。鬨市千家聚，康庄五郡分。连门香白酒，倚户粲红裙。今日寻荒店，无薪给午饙。",
    "author": "方回"
  },
  {
    "id": "2d58e89d-de0f-4aed-b0d8-55534280f6f9",
    "title": "上元晚晴",
    "paragraphs": "所谓上元者，俗以侈昇平。汉用方士说，祠祭夜达明。爇炬或始此，游观实何名。年登庶事遂，春早芳意萌。冶粧饰粉黛，豪奏喧丝笙。愚玩夺稚魄，淫窥荡狂情。天宝覆唐都，宣和倾汴京。词人丽唱在，物极良足惊。一隅颇完盛，四运遄代更。戍守列万里，镇防连百城。崛起间窃发，交驰事遐征。昏黑烟火灭，哭声无歌声。晓雨花信过，夜蟾桂轮清。时节既如此，焉问阴与晴。",
    "author": "方回"
  },
  {
    "id": "aa3ce336-4b13-4cbe-b995-20718cf13c3d",
    "title": "彭泽道中怀严陵",
    "paragraphs": "人生千万事，都不似归来。是泽鱼堪钓，何田稻不栽。客行元亮邑，家寄子陵台。缅想二贤迹，吾颜亦腼哉。",
    "author": "方回"
  },
  {
    "id": "c35e13eb-7a5f-41ef-8985-06ffb95d137e",
    "title": "梧桐岭",
    "paragraphs": "飞石危如坠，枯桐死不春。雾深云有虎，茅动故愁人。破屋潜饥妪，荒祠画怪神。步行牵瘦马，背汗浃寒身。",
    "author": "方回"
  },
  {
    "id": "6bb5b192-92d5-4ae3-9dbd-8a7e3963b313",
    "title": "梧桐岭感旧",
    "paragraphs": "忆上梧桐岭，江淮万里开。匡庐天外画，彭蠡地中杯。暖欲还燕雁，香应落庾梅。重来感时序，更觉子山哀。",
    "author": "方回"
  },
  {
    "id": "bf7a01bf-89e9-40cf-9aea-48eceb7554fb",
    "title": "望庐山怀旧",
    "paragraphs": "夜入庐山路，开元万柱宫。穿廊石渠水，凉座竹林风。羽客谈霏雪，星郎气吐虹。劫灰如可问，无复昔人同。",
    "author": "方回"
  },
  {
    "id": "8ed4b418-ca05-40f3-aab5-bd3b723c03cf",
    "title": "湖口寄方去言",
    "paragraphs": "不见秋崖老，吾宗尚有人。十年疲远梦，七尺记长身。醉月金陵晓，遨花辇路春。雁题盟未爽，鹤化事遄新。稍觉高闳改，徐行曲巷询。应门才入谒，下榻愧为宾。小阁书窗净，芳筵饮斚醇。尽令诸子拜，更许大难亲。积庑刍粮溢，堆盘果饵珍。和篇勤唾玉，枉教妙钩银。霁雨微膏野，和风早应辰。挈壶烦仆御，并辔出城闉。缱绻情何厚，殷勤意甚真。道傍分手暂，陇上转头频。无复离怀恶，谁云古谊陈。长郎仍远饯，羁客倍惊神。跋涉将千里，漂摇近一旬。二孤彭蠡外，五老大江滨。倦憩停征驭，遐思值便鳞。寄诗寓予感，衰老易谵谆。",
    "author": "方回"
  },
  {
    "id": "4737ebb5-6e7f-431d-a6ae-ec47fe05fb1a",
    "title": "旅况戏题",
    "paragraphs": "行役亦何聊，听予旅况谣。水须分岭顶，路必过山腰。早问人求店，无轻马度桥。衣袍不解带，侧卧几寒宵。",
    "author": "方回"
  },
  {
    "id": "32a1d662-ed78-4808-a799-573ca1b25d25",
    "title": "宿湖口县",
    "paragraphs": "江湖分合处，风水互东西。官禁收灯早，民居结苇低。二孤流俗误，九派旧踪迷。剩有登临兴，春霖满路泥。",
    "author": "方回"
  },
  {
    "id": "1d0d42c0-b58b-48e8-a50b-1869e3b7b62f",
    "title": "过湖口渡",
    "paragraphs": "峨峨临峭壁，渺渺指寒洲。船压万钧重，帆开一叶浮。云沙连几郡，雪浪舞中流。目快心还恐，吾行曷少休。",
    "author": "方回"
  },
  {
    "id": "c6f31a88-7aa1-4890-8ef4-d5d69b04cc99",
    "title": "次韵谢喻巖叟",
    "paragraphs": "妙年璧水播英辞，半世闻声鬓未丝。赐姓远从梁武日，家风复见喻凫诗。九霄空阔飞腾势，万卷纵横讲授师。重到庐山亦何喜，喜君知我我君知。",
    "author": "方回"
  },
  {
    "id": "0b4eec94-8a31-49c9-be31-17c8151c6301",
    "title": "次韵袁提学题皇甫真人清虚庵二首  其一",
    "paragraphs": "清地虚天渺何许，芒鞋未往意先飞。山中叱石初平隠，月下吹笙子晋归。不死真人千劫在，无垠浊世一尘微。何当日咽丹池水，长共寒猿啸月霏。",
    "author": "方回"
  },
  {
    "id": "2db3191b-f661-4942-9de2-79e857a2bf30",
    "title": "次韵袁提学题皇甫真人清虚庵二首  其二",
    "paragraphs": "犹忆清虚下云汉，转头劫堑已灰飞。三山恍惚惊鼇动，千岁凄凉望鹤归。风度羨君仙骨莹，年华迫我世缘微。岂无道侣歌招隠，许脱红尘卧碧霏。",
    "author": "方回"
  },
  {
    "id": "b36175bf-ad4c-468b-a62c-2ec8a9058ab6",
    "title": "寄呈吕道山于八桂",
    "paragraphs": "朅从歙浦来湓浦，闻自全州入桂州。倚俟先生还北棹，定容小子到南楼。甘留旅琐缘何事，积受恩私愧未酬。但愿岁时一相见，萍踪从昔惯漂浮。",
    "author": "方回"
  },
  {
    "id": "fa459199-141f-44ea-9b21-3ca4a751ff5a",
    "title": "寄彬州孙通守振武闻泝湘将至八桂",
    "paragraphs": "南斗之南八桂林，携琴欲觅旧知音。想君湘水花边路，识我衡阳雁外心。偪侧甲兵询动静，艰难书问畏浮沉。相烦为报真消息，莫待春江柳色深。",
    "author": "方回"
  },
  {
    "id": "e473c470-92f8-4abb-b399-884298a2dd3d",
    "title": "寄刘伯宣南昌",
    "paragraphs": "西浙东江昔袂分，洪都湓浦忽相闻。才看陶令门前柳，却忆滕王阁上云。何处鱼蛮能避役，无边鲸海尚行军。诗书胸次堪筹国，定不专凭柱后文。",
    "author": "方回"
  },
  {
    "id": "2fa98b60-7877-4a79-abae-6c2b6779b546",
    "title": "望大江",
    "paragraphs": "春草茫茫阔，春江渺渺流。断魂欲谁诉，极目使人愁。更过天垂处，应无地尽头。豪商似差乐，槌鼓发盐舟。",
    "author": "方回"
  },
  {
    "id": "67fdb806-b2e9-47ba-8755-85d7b05295ac",
    "title": "琵琶亭感旧",
    "paragraphs": "桑落洲前路，江流自北南。美人何处在，劫火殆难堪。津吏苛鱼税，沙民卖席帆。情知白司马，到此湿青衫。",
    "author": "方回"
  },
  {
    "id": "97981f25-eedf-453d-839d-632a1b1617cf",
    "title": "饮袁提学林亭",
    "paragraphs": "古淡林萦沼，清辉日漏云。百梅先世植，一鹤旧侯分。天引吟怀远，春供饮意醺。徐卿二雏者，已解听论文。",
    "author": "方回"
  },
  {
    "id": "2a0f2b95-04cd-47f6-96eb-9e428d315ab0",
    "title": "次前韵谢袁提学及其弟府判二首  其一",
    "paragraphs": "公家贤伯仲，似是晋机云。黄卷丁年共，青灯午夜分。望风初魄动，饮德更心醺。自合登台省，官犹类广文。",
    "author": "方回"
  },
  {
    "id": "ca83b22c-5d63-49c5-9048-74f54cbbd1d1",
    "title": "次前韵谢袁提学及其弟府判二首  其二",
    "paragraphs": "春亭前日聚，一径入深云。水绿痕初涨，花红蕾欲分。频敲无好句，屡釂有馀醺。不减山阴胜，公宜作叙文。",
    "author": "方回"
  },
  {
    "id": "dd8e6ed6-e3de-4f8a-b907-77d3c6360dd1",
    "title": "次韵谢王君",
    "paragraphs": "妙年富才藻，亹亹迫渊云。逸势波澜阔，神功混沌分。百为争细故，一笑付微醺。天地江河在，终垂万古文。",
    "author": "方回"
  },
  {
    "id": "43f73f69-f990-43d0-9137-5b803bdea754",
    "title": "梅魂次周斐然韵",
    "paragraphs": "搜香索影夜凝神，楚些招还萼绿真。月底似逢和靖老，风前恍见寿阳人。清寒不类巫山梦，素艳全非洛浦尘。尤物有灵生幻相，凭谁貌取补之春。",
    "author": "方回"
  },
  {
    "id": "7d63af8b-9236-4def-83c4-67006f15e8c5",
    "title": "次韵李太白",
    "paragraphs": "太白配苏黄，如松柏与竹。不受春风恩，劲气尚可掬。诗名乃其馀，受命天地独。间生五百年，相望若信宿。予老栖圣门，措辞愧言卜。一览紫极题，三作白圭复。羣仙悯世顽，死生反乎覆。曷日从之游，神交道心熟。",
    "author": "方回"
  },
  {
    "id": "88078765-1e5b-4fb3-9949-684edc824d01",
    "title": "复次前韵四首呈二袁君并王君申禄  其一",
    "paragraphs": "良辰古难得，歌吹遏行云。豪意牛心割，清言獭胆分。予惭四皓老，公胜七贤醺。苦雨忽三日，垢衣生藓文。",
    "author": "方回"
  },
  {
    "id": "a9166bf1-cd10-4b9c-bc16-9ae5eda48b04",
    "title": "复次前韵四首呈二袁君并王君申禄  其二",
    "paragraphs": "卧雪名家彦，诸孙耳又云。永怀玉笋立，肯放紫荆分。埙奏仍箎奏，贤醺复圣醺。高才能下问，所谓孔文文。",
    "author": "方回"
  },
  {
    "id": "32a95e5b-715a-4ef1-a7fc-8eb5faf3298b",
    "title": "复次前韵四首呈二袁君并王君申禄  其三",
    "paragraphs": "今代王摩诘，诗机织锦云。高棋饶算数，善射较毫分。泥屦难相过，残樽愧独醺。何时重握手，星聚应天文。",
    "author": "方回"
  },
  {
    "id": "a513aa4c-f3e9-4dc0-9b1f-3d09ee689895",
    "title": "复次前韵四首呈二袁君并王君申禄  其四",
    "paragraphs": "老予尚行役，旅棹泛江云。足迹更南北，时光几至分。百年丁字误，万事卯杯醺。先汉功臣辈，惟宜戆少文。",
    "author": "方回"
  },
  {
    "id": "33134707-9423-4b4e-95df-749f7ad984dd",
    "title": "袁兴国挽词二首  其一",
    "paragraphs": "忆昔予初筮，南楼丈席陪。观星忧世事，玩日叹时才。稍讶无周梦，悬知有郢哀。魂今招不得，天尚鉴灵台。",
    "author": "方回"
  },
  {
    "id": "412332a8-d446-48cf-a690-c1756adad5a9",
    "title": "袁兴国挽词二首  其二",
    "paragraphs": "气化神如在，名高志未伸。文章坡老笔，丰度华阳巾。恺悌州符屡，旬宣阃画频。鼎台袖吾手，覆餗彼何人。",
    "author": "方回"
  },
  {
    "id": "942b4575-e75e-4a04-8638-8203ec0b063d",
    "title": "识山堂会饮",
    "paragraphs": "醉筇斜倚杏花风，邂逅高堂六客同。寓世常如超世外，识山何待到山中。去鸿新燕催春色，残雪晴霞媚晚空。一笔写成真面目，试凭华表问仙翁。",
    "author": "方回"
  },
  {
    "id": "00e12e9d-c64e-4787-8141-c43b48b23ad9",
    "title": "梦东坡先生",
    "paragraphs": "夜梦东坡公，分我龙脑香。玉指撮冰雪，佩之鞶带囊。江湖衰老踪，十度游浔阳。始入紫极宫，勉和琼田章。太白实首唱，继以双井黄。此诗岂容续，束緼侪朝阳。孺子可教欤，驭风来帝傍。跛鼈傅羽翼，恍惚追龙骧。文通五色笔，尚为文字祥。公名蔽天壤，谁敢邀馀光。再拜眉山集，一上秋声堂。残馥果容丐，永流千古芳。",
    "author": "方回"
  },
  {
    "id": "6325bb8d-0eeb-43b5-9fad-5029043c2e99",
    "title": "湓城客思",
    "paragraphs": "客怀历落事多违，叹息流光似箭飞。雪后蒌蒿初荐酒，花前蛱蝶欲穿衣。熟知江水磨今古，难向春风问是非。怅望庐山但愁绝，万重云锁几禅扉。",
    "author": "方回"
  },
  {
    "id": "441b3b56-994d-4aa0-ad09-ffda555288a3",
    "title": "晚登会真道堂望庐山大江作",
    "paragraphs": "春风燠江城，楼台眩桃李。高堂一临眺，傍观谓予喜。予心实不然，俯视悯羣蚁。通衢鬨尘埃，委巷困泥滓。膏火煎熬间，樊墙限茅苇。溷处杂酸呻，清思何由起。别有天地宝，注此两眸子。北拱五老峰，西倾九派水。冥冥淡烟外，烱烱残雪里。元气所融结，万古奠南纪。中有不死人，神游常在此。安得月明夜，啸风控赤鲤。导迎呵江神，殿护叱山鬼。脩静无谈玄，慧远勿析理。亦不用湘灵，瑶瑟鼓葱指。稽首青莲仙，大雅叩吟髓。前陶后苏黄，相与奏宫征。灵文九霄秘，玄关一时启。怳兮发浩歌，洞见开闢始。回谢人间世，日夜虱生虮。腥腻缠臭帤，闻此秽或洗。黄冠似予知，具茗亦粲尔。归卧不成眠，汲井漱寒齿。",
    "author": "方回"
  },
  {
    "id": "edd3f040-a8b1-416b-b17a-54692e8bbf01",
    "title": "用韵谢史山长德秀招饮醉甚",
    "paragraphs": "日困公家酒，身浮似片云。扶归忘路远，鼾卧过宵分。真是杯中圣，殊非鬲上醺。老饕何可数，合作送穷文。",
    "author": "方回"
  },
  {
    "id": "c188961a-081e-472c-8419-1dee4ef44728",
    "title": "次韵谢黎制干",
    "paragraphs": "寿垂登八十，落笔尚凌云。阅世千帆过，观人一鑑分。黑知须未染，红觉貌如醺。勿谓先生老，非熊或遇文。",
    "author": "方回"
  },
  {
    "id": "5033bf73-396c-46a5-b4db-8f350cc0223d",
    "title": "题会真道堂",
    "paragraphs": "八客一道士，临风举茗盏。孔老业不同，同具看山眼。其六惟坤珍，三实吴楚产。禀气殊东西，粹美无可柬。景仙幻斯堂，土阜高𡾰嵼。飞来九叠云，城阙不可限。泉贝似神助，草棘使鬼刬。有官颓厥府，视此得无赧。秘箓诵琅函，芳字纪玉版。他时千柱宫，咄嗟了鸠僝。吾侪昔英妙，文采炳虓虥。暮年阅世故，豪气就磨铲。愿超栩栩梦，不受俗网绾。未信结邻楼，尚隔剑门栈。壁间鬼谷像，怪睛一何睅。似与堕圯履，粉饰增著撰。滋长事为心，予欲刊蠹简。春色浮汀洲，荻笋初可馔。焉得逡巡手，百甕漉醴醆。醉魂遨太清，万劫一笑莞。",
    "author": "方回"
  },
  {
    "id": "8e88ef0e-d44f-494c-970e-d2c498938bb1",
    "title": "次韵会真堂呈景高士",
    "paragraphs": "夜卧月一枕，晨漱泉一盏。斯人世未识，庐阜乃具眼。片影下岷峨，辟谷谢常产。何树不可巢，老鹤以意柬。岏岏九江城，九坡何嵼嵼。碧天落吾手，了无藩篱限。烟霞争自献，蛇鼠不待刬。空瓢无馀物，非病未足赧。山如缺一篑，城或少三版。汝画古所讥，匠事誓终僝。愚生雾雨姿，皮毛惜文虥。纷华梯冲来，以道与镌铲。匣剑藏百鍊，帨巾解六绾。真游闢坦途，尘虑杜危栈。康董不可觌，觇睨费瞠睅。景叟无乃是，功行堪论撰。便堂请丹经，岂必诏青简。饥从景叟游，不顾八珍馔。渴听景叟言，焉问九酝醆。我漫尔其聊，此粲彼亦莞。",
    "author": "方回"
  },
  {
    "id": "f79a35cd-3593-423e-910e-58fb397c0e3f",
    "title": "次韵谢余知郡和予识山会饮韵",
    "paragraphs": "衣冠奇古旧儒风，湖海襟期臭味同。七字不妨容我和，一樽酒欠与君中。春光是处饶生意，山色何曾碍太空。九叠云屏三笑路，何当偕访虎溪翁。",
    "author": "方回"
  },
  {
    "id": "cbbc0a72-8024-4e38-8b1d-b11cba73c13e",
    "title": "题观妙轩",
    "paragraphs": "前身恐是靖庐公，手擘崔嵬栋此宫。拔地三三屏特起，藏天六六洞潜通。渊明山气忘言外，太白秋声静坐中。一洗丹玄童子眼，待看鸾鹤下晴空。",
    "author": "方回"
  },
  {
    "id": "d1646951-62db-41d2-bbda-41af38a76845",
    "title": "题金君重像杂言",
    "paragraphs": "誉之不喜，诋之不怒。言无疾声，行无阔步。青春日月儒冠误，拂袖沙河尘土路。觅君不见今几年，庐山道士房中住。不肥不瘦不精神，看尽鸢肩燕颔人。宅为官屋骨为尘，似我翛然云水身。",
    "author": "方回"
  },
  {
    "id": "e957c764-7d39-490a-9eda-e1c8c6a525bd",
    "title": "醉醒",
    "paragraphs": "酒所春归暮，醒时已五更。被惊横盖短，灯喜再挑明。小雨馀残滴，羣蛙动暖声。故园花正好，谁料客湓城。",
    "author": "方回"
  },
  {
    "id": "c856e992-8363-4e24-a2ea-3ef0877b85eb",
    "title": "次韵谢喻巖叟读予近作二首  其一",
    "paragraphs": "观君于势利，如箒扫丝窠。阅世云翻雨，持心济贯河。端居冠必整，閒赋砚频磨。我岂无新作，何堪对雅歌。",
    "author": "方回"
  },
  {
    "id": "c601d58e-797d-4ce9-ae52-bde8cae849e5",
    "title": "次韵谢喻巖叟读予近作二首  其二",
    "paragraphs": "鬓须全是雪，政坐癖于诗。老不谋丹穴，贫犹泥墨池。今年逢旅卦，何日赋归辞。得句求君诀，时容诣讲帷。",
    "author": "方回"
  },
  {
    "id": "a95f2d1a-56c4-4e17-ae68-a6d8539e9e26",
    "title": "次韵谢吕君见寄二首  其一",
    "paragraphs": "弱冠清脩更老成，诗来重慰故人情。向曾屡共阿戎语，今乃新闻侯喜声。材大君当为杞梓，器微吾仅比瓶罂。平生吟社彫零尽，合许忘年友与盟。",
    "author": "方回"
  },
  {
    "id": "6c73e129-fd25-44bf-b57f-15b15b0b3f81",
    "title": "次韵谢吕君见寄二首  其二",
    "paragraphs": "鄂城未至客湓城，谁识惓惓欲见情。端肯寄书凭雁足，遥知求友认鶑声。论心政愿投胶漆，临路良难渡水罂。江海一生今老矣，待来重结岁寒盟。",
    "author": "方回"
  },
  {
    "id": "030bae2e-9822-40db-9551-088784241c9d",
    "title": "夜大雷雨雹",
    "paragraphs": "甲申春仲夜廿六，怪事可无诗史书。星斗横陈九霄上，风雷鼎沸一更馀。雹声击瓦疑皆碎，电影穿帷恍似虚。明日麦摧桃李仆，更惊无叶剩园蔬。",
    "author": "方回"
  },
  {
    "id": "212574f7-40ec-45b2-ae79-70d5aa6159b6",
    "title": "病酒良苦",
    "paragraphs": "一醉几于死，人疑呕出肝。渴烧唇舌破，毒搅胃肠酸。寝不知雷响，愁偏怯雨寒。狎徒闻必哂，医叟疗应难。冰水差能咽，糜羹屡废餐。从今对花处，止可啜茶看。",
    "author": "方回"
  },
  {
    "id": "ba54d861-7783-45d7-a3ce-e60a905d09cd",
    "title": "社日风雨病酒",
    "paragraphs": "怱怱社燕时，此况岂前知。道左家书断，春蒸客舍卑。醉成难治病，闷赋不工诗。块卧听风雨，吾儿亦见思。",
    "author": "方回"
  },
  {
    "id": "346dc9a1-a2a6-49b4-b3d0-0c67eb0ab823",
    "title": "二月三十日",
    "paragraphs": "酒病专欺老，诗材苦欠新。客窗庐阜雨，故圃洛花香。岁运江声急，家人夜梦频。遥知扫松处，笋茗正芳辛。",
    "author": "方回"
  },
  {
    "id": "1ca64f74-2327-42de-94b6-5dbcf6d0ed83",
    "title": "酒戒",
    "paragraphs": "老身偶不饮，终夜不能眠。客枕味最恶，客肠思欲穿。一夕饮踰量，终日不能起。虽非必死病，亦有可死理。愚者禀气浊，贤者禀气清。保此元神者，无以物丧精。惟酒足忘忧，无之固不可。少饮固自佳，过饮将杀我。",
    "author": "方回"
  },
  {
    "id": "c4d62864-15e0-4983-850b-fa2a11c74216",
    "title": "过社",
    "paragraphs": "来时犹见雪飞花，花落今成雪委沙。旅舍燕声春过社，禅窗蝶梦客思家。猫头味荐廉泉笋，雀舌香分净社茶。岂谓故园无此物，直烦博望泛仙槎。",
    "author": "方回"
  },
  {
    "id": "4fa10164-c60a-4ac7-8142-42cd09d340d5",
    "title": "晓枕",
    "paragraphs": "春来何事客江城，欹枕怀人意屡惊。遥夜欲明风雨止，老人无睡鼓钟清。苦难辞酒真成病，强欲酬诗曲徇情。竹密花浓归去好，万山深处听鶑声。",
    "author": "方回"
  },
  {
    "id": "845f4e45-5c1a-4122-b52f-5f596b97ef37",
    "title": "三月旦晚晴",
    "paragraphs": "社雨弥三日，先之雹与雷。已疑春色尽，忽逐晚晴回。佳笋常迟出，奇花每后开。微寒胜骤暖，更莫十分催。",
    "author": "方回"
  },
  {
    "id": "6ab7316d-76c0-4beb-9074-fd24ebb84008",
    "title": "晚晴又赋",
    "paragraphs": "疾风吹怒雨，天地闭青春。眼忽惊晴色，心如见故人。迁鶑元未老，战马渐无尘。黄鹤楼前路，轻帆好问津。",
    "author": "方回"
  },
  {
    "id": "17feeaf2-9c73-4866-9634-4c4575e8359c",
    "title": "初晴",
    "paragraphs": "雨与花无怨，何其气候乖。寒于春不便，晴以晚为佳。帆落北风舫，窗明西日斋。意行适邻圃，可免污吾鞋。",
    "author": "方回"
  },
  {
    "id": "bf4a401a-aa44-4265-84a9-df1382eaa267",
    "title": "复雨",
    "paragraphs": "三月寒如腊，绵袍脱又添。摘花谁过户，观雨独垂帘。伐病思奇剂，稽疑望吉占。客怀闷良极，晴暖亦何嫌。",
    "author": "方回"
  },
  {
    "id": "9e29e73b-ca9e-4809-bc67-7afbc5030054",
    "title": "李寅之招饮同登九江城  其一",
    "paragraphs": "明年公七十，我老眉亦厖。一会岂易得，招呼酒盈缸。慷慨上高城，恻怆临大江。雪水倾蜀峡，烟树连淮邦。风景故不异，愁心私自撞。",
    "author": "方回"
  },
  {
    "id": "80f3c09f-035f-46cf-a344-65d395955f66",
    "title": "李寅之招饮同登九江城  其二",
    "paragraphs": "契阔几何时，六闰过如矢。九岁十岁儿，婚娶见孙矣。皂隶忽鼎贵，王侯或横死。前辈亡典刑，后生荡廉耻。晤言何用多，感叹不能已。",
    "author": "方回"
  },
  {
    "id": "d72a857e-1576-4eb8-93de-69a6c94c3d1d",
    "title": "李寅之招饮同登九江城  其三",
    "paragraphs": "顾此昧陋质，昏冥蹈危机。一麾缪析土，三命空登畿。屡激马援谤，终成冯衍归。长骛厄道左，力耕逢岁饥。置之勿复道，觞来暂同挥。",
    "author": "方回"
  },
  {
    "id": "596204a2-49e6-4d51-855e-7a1c2a1b4ee7",
    "title": "李寅之招饮同登九江城  其四",
    "paragraphs": "清湍严子滩，僻坞任公寺。荒凉茅屋居，蹇浅石田莳。危踪璧偶完，暮景驾已税。閒门幸常关，奥帙尚多味。遥遥匡庐山，久客果何谓。",
    "author": "方回"
  },
  {
    "id": "a7d47848-96e2-4998-a985-895f45589a8e",
    "title": "李寅之招饮同登九江城  其五",
    "paragraphs": "覆却罔攸测，理乱非所任。兀兀兔株意，哀哀鶑谷音。识骥伯乐眼，放麑西巴心。怀惠在夙昔，观过匪斯今。頼公极忠厚，良用开我襟。",
    "author": "方回"
  },
  {
    "id": "9803dc58-4112-4723-a446-be3ff2d5fe52",
    "title": "李寅之招饮同登九江城  其六",
    "paragraphs": "兄事一纪长，矩度窃愿学。智圆饱涉难，仁静耐处约。厌事晚微聩，休官老深乐。远追邴尚踪，高谢耿邓略。还观鼎渥爻，何止万夫怍。",
    "author": "方回"
  },
  {
    "id": "7c10b569-6b9f-4cb1-971e-bcd211cb0418",
    "title": "李寅之招饮同登九江城  其七",
    "paragraphs": "恭惟天所赋，知命良独难。度索侈琛玩，蒸乳甘珍餐。小迷积巨悔，近逸生遐患。寡疾骨健寿，少营神閒安。若有物见畀，乃非彼能干。",
    "author": "方回"
  },
  {
    "id": "1d7eaecb-be85-4c37-ba99-ad7f6c72e669",
    "title": "李寅之招饮同登九江城  其八",
    "paragraphs": "玄理本甚察，悟见独何鲜。请看小丙子，跪拜䌽衣展。荻芽荐鲊脯，缓醉味岂浅。鞭辔惯驰奔，戈铠觊息偃。我归当复来，岂惮仆足茧。",
    "author": "方回"
  },
  {
    "id": "58654b8c-bc48-4db6-bd33-78d8d21bf645",
    "title": "虎渡亭观江浪",
    "paragraphs": "春风鼓大江，孰能度广陿。似觉海东涛，顷刻上三硖。兹辰当改火，每岁已衣裌。岂意九派天，故絮未可匣。北顾马当矶，西睨鸿宿夹。雪浪欲沃城，无复一凫鸭。钉缆虞岸裂，阁舫惧崖压。天吴政尔骄，水伯讵敢狎。津亭歎逝翁，衰鬓侧乌幍。既昧昇天行，亦缺缩地法。故畴秧麦交，田事失锄锸。儿曹岂不思，杳不寄书劄。意所欲见人，久俟庚复甲。音问苦辽缅，赀用迫空乏。何当乘安流，平沙暮篙插。归欤招白鸥，盟血尚可歃。",
    "author": "方回"
  },
  {
    "id": "220321ae-56d0-4537-a59a-0515202ed023",
    "title": "清明昼夜大风",
    "paragraphs": "春来不住听簷声，日色何曾作好晴。纵有花应欺老病，偶无酒亦过清明。疾风恶浪摇孤垒，危枕昏灯寄此生。西上东归皆未可，客怀端复向谁倾。",
    "author": "方回"
  },
  {
    "id": "05897b1e-7916-4eae-9563-b1c03c291939",
    "title": "登高临大江",
    "paragraphs": "客思忽不乐，登高临大江。风湍睇遥席，云岫思幽窗。淮蒌昔未茁，庐瀑今已淙。我本休官人，曷为栖是邦。中肠有所思，所思渺天末。戎徼融古雪，波浪日以阔。西从巴硖下，南与洞庭合。身无黄鹄翅，九疑不可越。宿负子钱急，岁收南亩稀。儿女望我还，岂不歌式微。彷彿汉阳树，突兀吴王矶。佳音或跫然，未忍轻言归。邻墙善蓍翁，盍往决咎吉。鬼神素所昧，忠信讵云忒。聚粮别里门，业已掉臂出。小俟麦风凉，马蹄患不疾。",
    "author": "方回"
  },
  {
    "id": "16fb9a98-b64a-4aec-b7f8-bab9ed9f30ec",
    "title": "客舍读书",
    "paragraphs": "客舍何所为，流光坐飞腾。出游足风雨，对晤乏友朋。书鸱幸舆致，欢言启缄縢。拂拭蛛与蟫，曲此几上肱。暗眼阅细字，未觉如蚊蝇。刮土辨古鼎，理丝梳乱绳。领会划有得，意色若自矜。芸香入汉室，竹简发魏陵。勺饮一以醉，焉事夸如渑。幽窗卷且舒，倦榻卧复兴。匪欲备顾问，讵将干召征。济物刬稚念，治生颓俗能。惟学足娱老，贤哲梯可升。忍穷定力见，返照浩气增。童子未识察，招邀荒陇登。江之水浩浩，楚山何层层。归思忽搅扰，肠肺攒锋稜。行止分已定，大方无滞凝。一旦决云汉，谁识天池鹏。且复挟我册，掩关明孤灯。",
    "author": "方回"
  },
  {
    "id": "6cd4d7e5-50fd-4618-826d-34b37c938d50",
    "title": "送吕才甫之官合肥",
    "paragraphs": "妙年半五十，分刺合肥城。楚俗虽尊武，淮乡已息兵。草霜校秋猎，花雨课春耕。退食应多暇，书灯夜夜明。",
    "author": "方回"
  },
  {
    "id": "bc67daa9-c7e9-443a-9645-52d47650bb06",
    "title": "春江多大风",
    "paragraphs": "春江多大风，每盛肯遽微。吹人虽不寒，崩浪良足唏。嗔读揭几帙，妬梦摇斋扉。况乃驾舻栧，敢与争狂威。鬰鬰羁思倦，寥寥遨侣稀。危陟据隄阜，遐眺穷湾圻。引雏鹊始大，长笋荻已肥。草远安所极，絮残犹自飞。睠此惜暮景，感怆将畴依。去国候屡改，怀人事多违。袍弊苦肤汗，药覂惧脉痱。岂无一杯酒，脯茹与同挥。道契讵易致，心赏何可几。天地身一蚁，举动有是非。汹湧复汹湧，四顾吾安归。",
    "author": "方回"
  },
  {
    "id": "01858894-176d-47bb-8075-3acb7b2b0e90",
    "title": "晚春客愁五绝  其一",
    "paragraphs": "江外芦芽老，城中柳絮飞。春风犹几日，谁与濯征衣。",
    "author": "方回"
  },
  {
    "id": "aa99be7c-b890-4dce-bfa7-84f3c72af382",
    "title": "晚春客愁五绝  其二",
    "paragraphs": "春老鱼苗动，江肥雪水来。大孤山下路，何日泛舟回。",
    "author": "方回"
  },
  {
    "id": "8fe894bb-0cc7-4524-b18f-97fb7d05d0e9",
    "title": "晚春客愁五绝  其三",
    "paragraphs": "想归归未得，悔醉醉还频。不料湓江上，题诗送晚春。",
    "author": "方回"
  },
  {
    "id": "ee426f1d-ec83-4218-af14-286720028788",
    "title": "晚春客愁五绝  其四",
    "paragraphs": "十载干戈后，辛勤莳牡丹。岂知身是客，借与别人看。",
    "author": "方回"
  },
  {
    "id": "838cc188-179d-43ca-af29-eb2648b39028",
    "title": "晚春客愁五绝  其五",
    "paragraphs": "老身何可病，客舍只宜晴。晓鼎催煎药，窗间又雨声。",
    "author": "方回"
  },
  {
    "id": "53e56abd-98d2-49d9-912c-b2b6470348ea",
    "title": "薄游叹",
    "paragraphs": "薄游庾公楼，俯仰三十载。触目昔人非，惟有庐山在。巴峡挟洞庭，彭蠡注沧海。奔涛何时休，故道终不改。扁舟事如昨，缁鬓忽已皠。俗隘路方棘，体病气未馁。春尽困旅琐，此意果谁待。欲见湘南人，问之以兰茝。川途恐寇暴，徒御鲜资贿。危肠日九回，山茹且归采。",
    "author": "方回"
  },
  {
    "id": "58e27f89-8854-4530-adab-86f6fb50231b",
    "title": "会真吟",
    "paragraphs": "俗缘罥区中，幽意傒方外。兹坡一褰裳，万事忽蝉蜕。心与江流远，眼逐天宇大。小轩纳空明，坐觉众真会。独树表高原，遥峰淡微霭。倦喜牀座稳，渴赏茗味最。道人有神丹，一撮似可丐。愧我屋宅老，朽壁讵堪绘。思归僮仆嗔，忍饥儿女慨。云卧殊未可，当且还钓濑。",
    "author": "方回"
  },
  {
    "id": "fa7cf4ff-9c7b-4f26-bcd0-5a95f90ce8d6",
    "title": "四月一日早闻鶑",
    "paragraphs": "客里花都尽，初闻晓树鶑。鶑声虽已老，毕竟是鶑声。",
    "author": "方回"
  },
  {
    "id": "16ef5d1f-eeba-443b-ac34-8a44cc3a3084",
    "title": "江望",
    "paragraphs": "晴江望不极，滉漾照愁人。黄鸟声初动，青梅味已新。越乡惭古节，乐事负良辰。独立高原上，霜毛飒垫巾。",
    "author": "方回"
  },
  {
    "id": "2fc62fe0-9795-4e62-a447-a28023237023",
    "title": "春残归思",
    "paragraphs": "春残江水匝江城，尚忆初来雪未晴。果菜芳辛频代谢，禽鱼孕育各生成。昼长独坐拍棋子，夜静不眠欹柝声。南望湘漓杳无耗，黟峰桐岘最关情。",
    "author": "方回"
  },
  {
    "id": "99c3fa66-ea18-4d10-a117-8510ca169fdb",
    "title": "四月十三日立夏",
    "paragraphs": "百年春一年，四月月将圆。客邸淹长日，归途逼暑天。鶑声时一啭，蚕事欲三眠。节物还如旧，情怀自可怜。",
    "author": "方回"
  },
  {
    "id": "c397332d-3b9f-4fd8-b464-de8c2e42a9ea",
    "title": "牟德范题范石湖墨蹟次韵",
    "paragraphs": "亨衢进补华虫衮，暮景归调姹女炉。此老笔端今或有，干淳蹉了后来无。",
    "author": "方回"
  },
  {
    "id": "960bef86-de83-436f-b6ad-5e7e65b04c88",
    "title": "赠高相士二首  其一",
    "paragraphs": "武安何谓锐头将，贞观才无福手民。世上封侯人不少，封侯人是杀人人。",
    "author": "方回"
  },
  {
    "id": "b31f1553-a88c-4451-b093-cd554aba7395",
    "title": "赠高相士二首  其二",
    "paragraphs": "贩商公事名才吏，钞掠平人号战多。相貌奇厖心惨刻，天生此辈欲如何。",
    "author": "方回"
  },
  {
    "id": "e8fbc944-7145-4e71-a6ff-08c3cfc84554",
    "title": "为牟德范题石湖遗墨意有未尽复赋五首  其一",
    "paragraphs": "青春日月羁尘鞅，朱夏干坤炽暑炉。略对风簷䌷古卷，閒愁吹得一星无。",
    "author": "方回"
  },
  {
    "id": "4cb14e59-f197-4954-96be-a9a37082b351",
    "title": "为牟德范题石湖遗墨意有未尽复赋五首  其二",
    "paragraphs": "汉陵往事馀金碗，湘步空名尚铁炉。地下中郎今不作，典刑真属虎贲无。",
    "author": "方回"
  },
  {
    "id": "566aeb44-bd96-4b03-bfc4-50ec875f37af",
    "title": "为牟德范题石湖遗墨意有未尽复赋五首  其三",
    "paragraphs": "不寻蓬岛求仙药，肯羨铜山侈赐炉。独有平生嗜古癖，谁知东郭履全无。",
    "author": "方回"
  },
  {
    "id": "f1cd2dd6-3c6d-4ba2-ba22-eef9f9f39ffa",
    "title": "为牟德范题石湖遗墨意有未尽复赋五首  其四",
    "paragraphs": "传道府中浇茗碗，灵坚陇畔炷薰炉。银钩茧纸闲舒卷，锥也无时未是无。",
    "author": "方回"
  },
  {
    "id": "04f3b4ed-2a97-4d1f-9c24-a48da4a2a68d",
    "title": "为牟德范题石湖遗墨意有未尽复赋五首  其五",
    "paragraphs": "日长饥雀窥铛釜，雨过跳蛙上灶炉。莫笑晒书亡玉轴，荆州还识半人无。",
    "author": "方回"
  },
  {
    "id": "cf39f281-7ccd-47da-9e4d-4511ef74dd9f",
    "title": "梦觉闻舂",
    "paragraphs": "湖海馀生在，桑榆暮景闲。祇堪娱老圃，焉用访名山。邻屋晓舂急，客牀乡梦还。江天啼鴂处，残月几回弯。",
    "author": "方回"
  },
  {
    "id": "92709207-f53f-4cc2-abb8-46a59d03b9a5",
    "title": "饮商氏普安堂",
    "paragraphs": "仙家天地在壶中，谁到壶中识此翁。一念人人皆上寿，四时日日是春风。偶开古画惊神品，频换佳花玩化工。玉醑金钗香梦断，归来晴月挂梧桐。",
    "author": "方回"
  },
  {
    "id": "575e3d65-c363-4389-9c78-af4b1b882e1c",
    "title": "四月二十二日别江州谢送者",
    "paragraphs": "出城烦送客，童稚亦相随。貌比初来老，行因共语迟。桥边分手后，马上转头时。欲识阳关曲，唯须诵此诗。",
    "author": "方回"
  },
  {
    "id": "5ad372f1-cf8c-438f-aa3d-f12235b1741a",
    "title": "唁织簑翁",
    "paragraphs": "系马篱边树，春初此叩扉。行人求茗饮，老父售簑衣。忽已空无物，云何去不归。杵亡石臼破，残麦化蛾飞。",
    "author": "方回"
  },
  {
    "id": "e078b40b-7d13-414e-a965-48b3f9357fa9",
    "title": "湖口阻风",
    "paragraphs": "涛江白雪喷苍旻，晚日红金缘翠云。天著此奇刮诗眼，略须掇实张吾军。",
    "author": "方回"
  },
  {
    "id": "593028f4-e2e4-4ea7-a921-1c71dfc26c3d",
    "title": "过湖口望庐山",
    "paragraphs": "江行初见雪中梅，梅雨霏微棹始回。莫道无人肯相送，庐山犹自过湖来。",
    "author": "方回"
  },
  {
    "id": "c0ab962c-e9d9-4607-adbe-edc59cba19cd",
    "title": "缫丝吟",
    "paragraphs": "行役过桑野，适值丝事成。缫者无劳色，缫车无怨声。彼美冶容子，高楼吹玉笙。一夕缺俪偶，愤切含离情。被绮食珍鼎，迭慾生骄盈。蚕妇虽䍀缕，君子未可轻。所以不可轻，能保秋霜贞。",
    "author": "方回"
  },
  {
    "id": "f4d19822-5924-494f-9222-3083758f7e45",
    "title": "彭湖道中杂书五首  其一",
    "paragraphs": "一夜大雷电，神喧复鬼譁。横冈风折树，涨路雨颓沙。小小閒篱落，依然自野花。",
    "author": "方回"
  },
  {
    "id": "0c951406-3020-443d-bc55-9259e33e272e",
    "title": "彭湖道中杂书五首  其二",
    "paragraphs": "近传羣盗息，稍免大军兴。闭户闻村学，挑包遇野僧。篱间犬见客，狂吠极堪憎。",
    "author": "方回"
  },
  {
    "id": "d9737ecc-de89-432e-9599-8d09eb5cc39e",
    "title": "彭湖道中杂书五首  其三",
    "paragraphs": "阴风号乱树，薄日照荒原。古堠泥埋字，空庐棘障门。无人天欲暮，谁谓不销魂。",
    "author": "方回"
  },
  {
    "id": "9bee0fe4-137f-4256-beac-3bc3c9e1e6ff",
    "title": "彭湖道中杂书五首  其四",
    "paragraphs": "四月农家雨，新晴冷似秋。炊烟笼屋润，田水破塍流。老父携孙子，牵耕教小牛。",
    "author": "方回"
  },
  {
    "id": "5d3ca6bb-0e16-4ca9-b761-b8646eff4adc",
    "title": "彭湖道中杂书五首  其五",
    "paragraphs": "每逢田野老，定胜市廛人。虽复语言拙，终然怀抱真。如何官府吏，专欲困农民。",
    "author": "方回"
  },
  {
    "id": "6616af95-4a58-4785-b769-cb88fe23b34b",
    "title": "泥行叹",
    "paragraphs": "一彀十石弩，一吸三斗醋。叵堪宁可耐，莫行烂泥路。江臯一夜雨，田水纵横注。深泥三尺馀，浅泥没草屦。大似叱犁耙，溅面涴袍袴。今年命大乖，十事九谬误。昨日湖口西，欲渡不得渡。今日湖口东，一步成十步。最念荷担夫，马上屡回顾。我马亦虺隤，临危更多怖。谁使汝为客，可叹不可怒。",
    "author": "方回"
  },
  {
    "id": "3fa09277-975a-4358-b469-fd2074f67cea",
    "title": "陈家冈",
    "paragraphs": "倦马鞍鞯破，佣奴糗茹陈。不为终老计，犹作远行身。惶惑逢岐路，迟留俟过人。经时无可问，极目尽荆榛。",
    "author": "方回"
  },
  {
    "id": "1f8d294a-8a83-479b-a80d-19eb64333103",
    "title": "鄱阳道中",
    "paragraphs": "舟楫仍鞍马，年年事远征。长禁波浪恶，罕见道途平。诗酒唯疏放，干坤尚甲兵。吾衰甘已矣，正尔负平生。",
    "author": "方回"
  },
  {
    "id": "ebb269c9-b773-47e7-98a1-656a15b73c02",
    "title": "淡竹岭农家",
    "paragraphs": "茅坞石巉巖，无云亦有岚。纸材槌稚竹，泉笕穴枯杉。跣足何曾袜，赪肩或不衫。邻家石茶磨，妇借自能担。",
    "author": "方回"
  },
  {
    "id": "da89d773-94f7-4405-a0e7-12f6df3629c4",
    "title": "牛触马",
    "paragraphs": "谁家一大树，系者水牯牛。我马过其侧，道狭还无由。牛辄奋双角，直前舂马喉。伤马已不可，伤人吾何仇。鼻绳忽迸决，惊堕荒泥陬。我急策马去，牛尚瞠怒眸。事有出不意，君子焉所尤。古来行路难，曷不偃旧丘。归欤偃旧丘，无为牛所搂。",
    "author": "方回"
  },
  {
    "id": "dd209bbf-e80d-4c19-a79f-ac727fd919ad",
    "title": "店绐叹",
    "paragraphs": "均为横目民，贤否天壤异。苟怀长者心，必徇君子义。道途分两岐，书木立标识。行人免颠迷，岂不亦一惠。大泽陷项王，亡楚固天意。奈何效田父，动以绐为智。军旅比骚动，所至尽迁避。有屋空无人，有人门亦闭。隔篱缪云云，前有佳店肆。荒榛狼虎间，日暮竟无诣。嘻其孰使然，险薄乃至是。试尝评往册，匪敢立怪议。友或失之初，绝交宜早计。临危乃卖之，吾终罪郦寄。呜呼今之人，此辈殆满世。",
    "author": "方回"
  },
  {
    "id": "e1bb3578-2a97-4ca4-893a-d57f0983be08",
    "title": "祁门界",
    "paragraphs": "辛苦营花圃，他乡过一春。马兼人并老，仆笑主何贫。尚忆桃符改，俄惊麦饭新。吾州才入望，山色碧无尘。",
    "author": "方回"
  },
  {
    "id": "6f0e8063-20fe-4fd9-8b94-ee0bb6735669",
    "title": "大北早行",
    "paragraphs": "重雾须髯湿，深林草树香。山中人未起，马上晓偏凉。晴屋悬新麦，寒田莳晚秧。近来兵事息，烟火渐微茫。",
    "author": "方回"
  },
  {
    "id": "ecdb9f6b-4e68-4a1f-8247-3316c7e418b2",
    "title": "早过牛头岭",
    "paragraphs": "吾行十馀里，未有一人行。不见炊烟起，唯闻野水鸣。日轮山罅出，露点草头明。处处防豺虎，田家晏始耕。",
    "author": "方回"
  },
  {
    "id": "253f7ea3-e233-4a6d-a46d-3411b3264e54",
    "title": "鱼亭观山",
    "paragraphs": "人间第一歙州山，绝妙鱼亭古道间。描取此奇入诗句，西游端的不虚还。",
    "author": "方回"
  },
  {
    "id": "48e382eb-1360-4bdb-8a29-522dfa21c000",
    "title": "鱼亭再赋",
    "paragraphs": "山好如斯极，吾归亦可迟。人间好吟者，马上细看之。莫讶回头数，端能具眼谁。不随时事改，三叹紫微诗。",
    "author": "方回"
  },
  {
    "id": "2d0bdda6-ea35-4777-becc-bb958d19391a",
    "title": "五月旦抵旧隠",
    "paragraphs": "柳萌整征鞍，杏熟卸归驮。风帆辍湘游，云屋返黟卧。天暑室人瘦，地荒园叟惰。长男近弄瓦，累重讵足贺。次男久投笔，学废不堪课。阿高兄子之，性刚未少剉。阿明垂四龄，语迟无可奈。一事独慰意，添竹踰百箇。碧玉韵凉飔，我倡此君和。邻友各有携，野僧亦见过。陶门故常关，孔客复满座。微言订近役，何苦触尘堁。筋骸已衰老，踪迹尚奔播。八字马交驰，一生蚁旋磨。晚节休官心，悼猛就新愞。岂其尚有求，未甘忍寒饿。神魂倘可收，焉俟赋招些。",
    "author": "方回"
  },
  {
    "id": "ede931fa-4b87-4d48-9184-5b81ad5dbbeb",
    "title": "甲申生日",
    "paragraphs": "劬劳永感正关情，厚意殷勤荷友生。隔日移庖成剧醉，终朝欹枕困馀酲。略加芎煮香苏饮，少著盐庖苦荬羹。数首诗词懒酬和，杜门止酒始神清。",
    "author": "方回"
  },
  {
    "id": "f1e54bc2-a75b-4656-ab33-5331f13bb785",
    "title": "生日戏歌",
    "paragraphs": "予生宝庆之三岁，五月十一日己未。五十有八甲申年，其日己未亦复然。天支地干标六秀，四柱得一文且寿。阳火在天为太阳，阴火为月受日光。将望之前四日夕，十分圆光已八七。常闻人生不满百，何幸七十且八十。文章学问七八分，亦胜愚夫老无闻。古之五月而生者，后有胡广前田文。予贱不敢望汉相，贫亦不能孟尝君。借使时人不比数，自有诗名照千古。垂弧之月至于今，适逢前五仍后五。稚女簪榴花，小儿著艾虎。宿酲困不解，依旧醉起舞。不妨一年两度作生朝，更造菖蒲酒，饮过闰端午。",
    "author": "方回"
  },
  {
    "id": "d98eed82-e016-4fee-b590-4b22139f3675",
    "title": "虚谷志归十首  其一",
    "paragraphs": "闻我解征鞍，相看喜复歎。主贫奴仆傲，兵起道途难。药许求锺乳，花先问牡丹。亲朋聊共醉，老幼幸俱安。",
    "author": "方回"
  },
  {
    "id": "ea42a3be-898e-463a-8a15-0c3750b6c700",
    "title": "虚谷志归十首  其二",
    "paragraphs": "足欲周寰宇，心终喜故乡。溪居晨漱洁，山卧暑絺凉。村酒时时醉，园花日日香。高曾先垅在，死即葬其傍。",
    "author": "方回"
  },
  {
    "id": "aaee60f0-f785-402e-a7b2-866492ce3783",
    "title": "虚谷志归十首  其三",
    "paragraphs": "奔走真何谓，衰颓恐不应。灸瘢疼怕雨，渴卧梦思冰。端午宜觞客，生辰欲饭僧。乍归两皆省，自笑一无能。",
    "author": "方回"
  },
  {
    "id": "fbe0e270-872c-476f-9ab7-a2c967677474",
    "title": "虚谷志归十首  其四",
    "paragraphs": "浪走千山外，干忙四月馀。隔篱分浊蚁，共座擘枯鱼。婢瘦慵施粉，儿顽失寄书。少陵亦曾尔，来往浣花居。",
    "author": "方回"
  },
  {
    "id": "bd31099f-d7d4-431d-92cb-950696c87b80",
    "title": "虚谷志归十首  其五",
    "paragraphs": "园林百种花，更著竹交加。径别君臣药，畦连子母瓜。老夫元是我，长息最怜他。拟卖严州宅，归来共一家。",
    "author": "方回"
  },
  {
    "id": "95418d36-b9fd-4d4f-863a-6720d4c6426f",
    "title": "虚谷志归十首  其六",
    "paragraphs": "共道归何晚，犹能喜欲狂。幼儿初拜揖，癡女仅梳粧。有笔修花谱，无钱闢草堂。新添竹踰百，风径细寻香。",
    "author": "方回"
  },
  {
    "id": "b97a53c6-3d68-4d4b-bf9f-4172a58bc30d",
    "title": "虚谷志归十首  其七",
    "paragraphs": "餽篚承先问，吟牋辱暗投。驷车端肯顾，贰缶尚能谋。官妓呼难至，家姬出似羞。但令宾客喜，吾亦可忘忧。",
    "author": "方回"
  },
  {
    "id": "f2eb1cc5-8265-4109-a7f1-c25ef6a47220",
    "title": "虚谷志归十首  其八",
    "paragraphs": "一出春连夏，新诗几首成。多因书土俗，稍亦记途程。删削犹无暇，传抄未可轻。近来多少俊，何敢与争名。",
    "author": "方回"
  },
  {
    "id": "18d02884-19bf-44c1-b9e3-5bad479ac2b5",
    "title": "虚谷志归十首  其九",
    "paragraphs": "月旦须终定，阳秋岂易评。麈毛空自落，牛耳可谁盟。好恶不相似，是非无太明。客来倦酬对，坚坐听松声。",
    "author": "方回"
  },
  {
    "id": "dbbdeb87-9daf-4939-907e-59c88af8a0ca",
    "title": "虚谷志归十首  其一○",
    "paragraphs": "衰晚真当戒，疏慵竟未能。病专从酒得，谤辄为诗兴。每悔居城市，常思绝友朋。谁来敲竹户，又见醉吟僧。",
    "author": "方回"
  },
  {
    "id": "fa37d648-39b6-4589-80f8-c97ff6cb5247",
    "title": "次韵志归十首  其一",
    "paragraphs": "远望舒长啸，幽跧发永歎。能诗今不少，得句古云难。涉世颠毛白，希贤寸腑丹。他乡仍故国，何处可求安。",
    "author": "方回"
  },
  {
    "id": "d84de559-ff35-49fd-a3e1-e713ef56f178",
    "title": "次韵志归十首  其二",
    "paragraphs": "老不任时栋，穷犹宅士乡。端能甘澹泊，未觉厌荒凉。古井深泉冷，閒庭异草香。田翁来问字，略为说偏傍。",
    "author": "方回"
  },
  {
    "id": "db383e9b-ab78-4de5-8ade-363662df3df7",
    "title": "次韵志归十首  其三",
    "paragraphs": "癡与狂皆有，贫兼病亦应。屡尝三斗醋，不梦一条冰。买药凭船贾，分茶谢冢僧。短衣射猛虎，老矣竟无能。",
    "author": "方回"
  },
  {
    "id": "ec32ce67-b149-4378-bf75-ca2181899645",
    "title": "次韵志归十首  其四",
    "paragraphs": "还家五月初，倏忽又旬馀。凉剂医羸马，尘编磔蠹鱼。小迟延客饮，作急报儿书。歙睦频来往，何时永定居。",
    "author": "方回"
  },
  {
    "id": "8eccb55e-0561-4091-8b68-76f74e230b19",
    "title": "次韵志归十首  其五",
    "paragraphs": "添竹复添花，清阴一倍加。病身思灼艾，暑节近浮瓜。晚景今如许，初心岂有他。甘贫仍守拙，肯羨五侯家。",
    "author": "方回"
  },
  {
    "id": "a16e7da2-f07c-4164-a92e-d32715303779",
    "title": "次韵志归十首  其六",
    "paragraphs": "解语鶑能巧，交飞蝶许狂。苔纹深碧毯，榴靥竞红粧。粗已成幽圃，犹当筑小堂。未妨无暑药，熟水紫苏香。",
    "author": "方回"
  },
  {
    "id": "ec1a3f39-0851-4f6d-a190-683e3c92483e",
    "title": "次韵志归十首  其七",
    "paragraphs": "楸局堪谁对，铜壶拟共投。高轩能坐致，浊酒岂难谋。林鸟供歌吹，园蔬当馔羞。谓无忧不可，聊以此消忧。",
    "author": "方回"
  },
  {
    "id": "693c73b8-9aba-48a7-acae-a13f5ab767ae",
    "title": "次韵志归十首  其八",
    "paragraphs": "谯国资深入，彭门纳晚成。至今为癖习，自幼有常程。朽老宁孤瘦，飞扬勿剽轻。悬知千载士，肯竞一时名。",
    "author": "方回"
  },
  {
    "id": "05b5048a-f918-4077-a4be-1a7ffcf002da",
    "title": "次韵志归十首  其九",
    "paragraphs": "书盍多多读，诗须细细评。后生才染指，半道遽寒盟。直取珊瑚出，宁争熠燿明。伯牙弦已绝，举世喜筝声。",
    "author": "方回"
  },
  {
    "id": "5f5c908b-8922-4745-9a9e-5bb3f6c6c7dd",
    "title": "次韵志归十首  其一○",
    "paragraphs": "近城一耕叟，仅有使牛能。人似愚偏寿，家由俭故兴。不知求仕宦，未省结交朋。笑我儒冠误，今如退院僧。",
    "author": "方回"
  },
  {
    "id": "c0c9c3ea-dc71-4afc-a68a-a8b7701a8048",
    "title": "次韵谢俞山长见赠",
    "paragraphs": "年衰才尽懒挥毫，定有移文责鲁臯。学到紫阳今欲绝，诗如清老子能高。栖迟矮屋官犹冷，傲睨芳樽气自豪。试遣俚音辱聪听，未应堪比鬰轮袍。",
    "author": "方回"
  },
  {
    "id": "bb1df4bf-8093-4520-a217-86cc91d38a5f",
    "title": "贺陈正之得男",
    "paragraphs": "初喜明珠入掌中，良由善念与天通。吉祥预报长庚梦，福德应临长子宫。急写贺书端不错，滥叨佳集顾何功。此诗特为高门庆，大似麟经记鲁同。",
    "author": "方回"
  },
  {
    "id": "961b50cc-f026-4aaf-a01d-67e602908132",
    "title": "复如严陵就省先墓",
    "paragraphs": "暮景能几何，行役复行役。薄命不由人，岂不愿休息。江鄂访知旧，不遇悔浪出。子舍寓严濑，逋负日夜迫。老夫匪亲往，未易纾此急。买舟更东下，赀粮费捃拾。是时梅雨已，巨浪百谷集。深江水气凉，古岸树阴密。壮观足忘忧，飞泉落奇石。晚拜先子墓，旧庐化榛砾。恶邻肆焚燎，用意甚寇贼。大木幸俱全，不至损茔域。其人偶遇赦，罚不毫毛一。予亦持恕心，讵敢太刻覈。村民陆续至，樵茗弛担笠。杯酒先癃耄，幼稚与果核。一僧独霑醉，座间具纸笔。索诗苦不已，佳句岂易得。松风杂滩声，睡醒残月白。明发鼓征棹，矫首望青壁。山川信佳哉，纡馀绕崷崒。何当即归来，于此筑书室。",
    "author": "方回"
  },
  {
    "id": "28789b02-9559-4c57-8577-07b94a7bcfdb",
    "title": "出歙港入睦界",
    "paragraphs": "岚气湿征衣，千滩落翠微。悬崖樵屋小，破庙祭人稀。岸犬看船立，溪禽贴水飞。乡心与客思，向晚重依依。",
    "author": "方回"
  },
  {
    "id": "8d5b85fb-4689-4cd8-95cf-d88bb932a624",
    "title": "舟中观马目乌龙山",
    "paragraphs": "一从为郡后，来往十年间。自笑成何事，犹容看此山。旧人多粗给，老子愿常閒。今晚归书屋，溪僧定叩关。",
    "author": "方回"
  },
  {
    "id": "c7f659b4-b9b6-48ff-a55f-8051945191e2",
    "title": "将至严陵",
    "paragraphs": "汀洲渺渺长，野牧纵牛羊。岛寺林间塔，溪船郭外樯。得诗真是画，闻酒忽能香。新屋谁家者，高楼四面凉。",
    "author": "方回"
  },
  {
    "id": "b6db758a-0d5d-4030-8d3c-990ba5bafc54",
    "title": "送赵仁则官满西归三首  其一",
    "paragraphs": "稼轩贤帅有甥氏，梅野伦魁之里人。春水江湖宽度量，秋天霜月瘦精神。三年郡政弥缝密，四海诗朋燕笑频。题浣花牋当折柳，预愁船鼓转东津。",
    "author": "方回"
  },
  {
    "id": "2bb1fa08-bf4e-46b7-b839-fe3bf7822acd",
    "title": "送赵仁则官满西归三首  其二",
    "paragraphs": "妙年意气日方中，致有前贤长者风。言未始轻常简洁，饮虽甚醉愈温恭。此邦小屈为通守，吾老相逢已秃翁。自笑全家归未得，怅然寥廓羨冥鸿。",
    "author": "方回"
  },
  {
    "id": "07e73a14-2bf1-4fff-a943-3e174b994cac",
    "title": "送赵仁则官满西归三首  其三",
    "paragraphs": "宇宙今年气数新，不愁无地著閒身。西成稼穑占鱼梦，南纪干戈息马尘。随分田园胜仕宦，及时儿女了婚姻。细思便合从君去，龙虎山中作道人。",
    "author": "方回"
  },
  {
    "id": "cbbcf146-5ec2-44cb-b0b1-88de64ed77b3",
    "title": "移具饮宾旸宅次韵二首  其一",
    "paragraphs": "垂门老柳系青骢，梦里先曾访此翁。谢朓远窗分绝景，郝隆幽腹对晴空。偕来众客无官位，拱立诸郎有父风。我寓秀山十年矣，草堂始得一樽同。",
    "author": "方回"
  },
  {
    "id": "8e5798d8-d60a-4702-81fd-e502d4767168",
    "title": "移具饮宾旸宅次韵二首  其二",
    "paragraphs": "六桥花絮骤嘶骢，岂料如今两鬓翁。痛饮竹林真得计，望尘金谷总成空。吾庐寂静专云岫，公屋宽凉傲暑风。东下西还俱未定，不妨时许笑言同。",
    "author": "方回"
  },
  {
    "id": "be815d13-0208-4637-9255-686359acc627",
    "title": "次韵谢夏自然见寄四首  其一",
    "paragraphs": "与子俱逢掖，寒瓢共碧流。歙今全似鲁，睦亦盛于邹。竹屋南溪外，风帆古渡头。相寻欠相遇，遄复堕音邮。",
    "author": "方回"
  },
  {
    "id": "c9ba39b7-da65-4c7c-b42b-2acb695f2adc",
    "title": "次韵谢夏自然见寄四首  其二",
    "paragraphs": "门人浮小艇，不比旧专城。自愧频来往，何烦数送迎。病身缘畏饮，去路似贪程。别后君诗进，他时定有名。",
    "author": "方回"
  },
  {
    "id": "8974d557-0421-4571-994a-0343110703ab",
    "title": "次韵谢夏自然见寄四首  其三",
    "paragraphs": "通经闻大道，馀事始为诗。初或无人识，终须有己知。真能深造否，孰谓晚成迟。小袖朱弦手，何忧乏子期。",
    "author": "方回"
  },
  {
    "id": "f86eed86-92d4-4d01-8b4b-eecda180c9eb",
    "title": "次韵谢夏自然见寄四首  其四",
    "paragraphs": "士气兼文脉，湮微复几年。浅肤专徇俗，高亢类谈禅。春动霆声起，云开月体全。古人方册在，达者以心传。",
    "author": "方回"
  },
  {
    "id": "cd97a37a-017c-4b72-aaee-599ae62931b3",
    "title": "次韵谢魏公辅二首  其一",
    "paragraphs": "之子如天马，终归十二闲。相期作名士，不厌坐穷山。师席抠趋际，亲庭定省间。鹤仙门户冷，今喜一珠还。",
    "author": "方回"
  },
  {
    "id": "a23ca17a-98e7-4519-ab83-96281673a8cf",
    "title": "次韵谢魏公辅二首  其二",
    "paragraphs": "男儿初嗜学，如日晓行天。意气无馀子，诗书有夙缘。果能知此道，深欲候吾船。梦寐心常在，孤灯可不传。",
    "author": "方回"
  },
  {
    "id": "7a928b97-0956-4354-b8dc-8905f66e4c8b",
    "title": "登秀山至半而还有怀宾旸",
    "paragraphs": "拥书终日汗如浆，试上崔嵬觅晚凉。忽喜孤烟支拄杖，偶逢平石寘绳床。十年世事头须白，六月江城草树苍。莫尽山颠且山半，待携诗友共清觞。",
    "author": "方回"
  },
  {
    "id": "a6545e8f-c4ab-490b-8961-1e8c2f53708e",
    "title": "宾旸来饮秀山予醉小跌次韵为吴体",
    "paragraphs": "无冰为水柘为浆，深入醉乡心自凉。微官误身鱼中饵，俗士缚礼龟搘床。未妨卖书笑杜甫，宁能食乳羨张苍。颠崖仆树幸无损，当复与君浮万觞。",
    "author": "方回"
  },
  {
    "id": "1253d126-8eeb-4c0d-8d20-8647ac5898c3",
    "title": "次韵谢董君读予诗稿  其一",
    "paragraphs": "少年客洛走缁尘，自倚诗才敌万人。岳耸河奔争气势，霜严月朗借精神。镜中颜状惊非昔，笔底工夫苦不新。辜负桐江好山水，花开叶落十秋春。",
    "author": "方回"
  },
  {
    "id": "b82e0387-5f19-4732-8f47-b93650ec7237",
    "title": "次韵谢董君读予诗稿  其二",
    "paragraphs": "宇宙茫茫战马尘，中原文献不无人。诗裁䌽笔天公妬，书拥青灯夜气神。簁雨簸风六月冷，磔云裂雾千峰新。何当君病早勿药，共倒松阴百甕春。",
    "author": "方回"
  },
  {
    "id": "40919d82-8eb8-4ee6-a096-fe7f3cb98ab3",
    "title": "夏夜闻雨",
    "paragraphs": "可以逃袢暑，征徒盍少休。病多全为老，醉极暂无愁。雨气昏灯夜，蛬声古屋秋。钱塘湖上路，到日与谁游。",
    "author": "方回"
  },
  {
    "id": "a1988a7f-38db-4942-a134-d15499e21b8a",
    "title": "读书遇难字",
    "paragraphs": "癡癖好冥搜，忘忧亦解愁。划逢难字窘，遍取韵书求。忠恕闻何博，昌朝辨亦优。孚尹能进业，燠休勿包羞。",
    "author": "方回"
  },
  {
    "id": "50420d9a-b90a-47d2-a11f-380874309374",
    "title": "雨凉晓思",
    "paragraphs": "一榻凉如水，空山夜雨声。病身筋骨在，往事梦魂惊。老寿知何益，忧危半此生。吾穷终不怨，稍已窃诗名。",
    "author": "方回"
  },
  {
    "id": "e699948c-9890-4c2e-bd47-3f3749b43550",
    "title": "立秋久无诗",
    "paragraphs": "三伏厌厌病欲萎，可能秋后尚无诗。连宵急雨凉如洗，贪寐衰翁醉不知。药饵谁精寸关尺，文章空说斗牛箕。西斋池上堪逃暑，木落吾将信所之。",
    "author": "方回"
  },
  {
    "id": "a0e7f147-8f6f-43c1-aecd-58f518c855de",
    "title": "典秀山宅半",
    "paragraphs": "半宅分僚友，门开别向西。送书人未识，归舍犬犹疑。老喜吟窝窄，廉从典价低。馀山兼剩沼，亦足杖吾藜。",
    "author": "方回"
  },
  {
    "id": "c6d007a3-8cd9-4ab6-a2e5-f95ffd2816e8",
    "title": "再赋典半宅",
    "paragraphs": "屋以多为贵，思之亦太愚。灯膏徒重费，庖膳卒难呼。榻外知何用，杯中不可无。质钱分客住，得醉且频沽。",
    "author": "方回"
  },
  {
    "id": "4a415cfa-2610-4165-b5ea-965980bb4100",
    "title": "七月三日朱用和罗弘道同访南山无竭师",
    "paragraphs": "振骑出喧阓，榜舟浮广川。冠盖二三子，谓我扬先鞭。翳翳杉漆坞，膴膴禾黍田。篱闯拥稚髻，担观骈旅肩。是日告秋朔，暑絺稍轻便。瞩远喜野旷，讨幽忘道绵。维南孤崒嵂，中有西方仙。铁干万树古，金界千柱坚。湿藓滑侧磴，密荔凉深泉。道人瘦如腊，不见今三年。翠琰壁奇刻，丹涂架穹椽。脩竹洗人心，焉知红尘天。谑剧酒若失，机捷诗易圆。致爽潇洒阁，俯视乌龙颠。过帆倏灭没，聚市常熬煎。临轩十八公，老寿藤萝缠。与语若未对，风至忽粲然。斗牛之所莅，吴越封疆连。自泰伯勾践，以至衣锦钱。成败亦屡矣，变化若浮烟。嗟哉声利徒，羣蚁争微羶。吾侪方寸中，皎月澄寒渊。少迷逐众嗜，晚悟羞前愆。会当摆俗鞅，来此禅窗眠。",
    "author": "方回"
  },
  {
    "id": "a45e4149-4e45-4730-9297-26e9cbb4f4c7",
    "title": "朱用和用予南山旧韵次韵谢并呈罗弘道",
    "paragraphs": "妙论剧谈逢大敌，深林荫樾尾清游。柳州先记知非偶，陆相荒庄愧不秋。似舅远寻昆弟好，老生猥与介宾谋。凄其廿载龙门梦，垫角曾登李尹舟。",
    "author": "方回"
  },
  {
    "id": "0b54e40a-de16-48e8-9df9-0c3a2c4286a8",
    "title": "送罗架阁弘道",
    "paragraphs": "六籍讨雅奥，百家穷怪奇。江沱马尘合，毛厘无所施。不自我后先，逢此泽火时。固已殛来恶，尚乃存微箕。黼哻裸于京，越吟亦凄其。冠冕垂缨紞，履屦饰纯綦。褒博士服制，揖让公食仪。前辈略已尽，后进渐不知。老夫愧每生，骨立双鬓丝。十年日夜醉，万里南北驰。休官此山中，可与语者谁。堂堂朱荆州，遗恨浮鸱夷。有甥何其贤，酷似刘牢之。贞元旧朝士，顾肯文学为。出蜀赋八阵，游吴歌五噫。酹月客星阁，吟风桐川湄。湖海有此士，始见诗人诗。惜往节谊鲜，叹今文献衰。论议吐一二，已觉馀子卑。宇宙不一姓，牛山空涟洏。后周庾子山，北齐颜之推。斯文天未泯，终古清名垂。年可里社老，行足乡党师。书癡俗所哂，各且教其儿。虎头诧肉食，宁当朵吾颐。路棘齿髪暮，语离不能悲。",
    "author": "方回"
  },
  {
    "id": "610bf183-47e9-4579-a7da-d6e2b4674df8",
    "title": "送周府尹三首  其一",
    "paragraphs": "潇洒名州吏事门，公馀应已尽跻攀。锺鱼寺寺藏深树，楼阁家家见好山。几许烟云藜杖外，无边风月锦囊间。俸钱节缩馀多少，只买奇书数种还。",
    "author": "方回"
  },
  {
    "id": "f008cebc-f5b7-4b5d-a234-4541db24d6a6",
    "title": "送周府尹三首  其二",
    "paragraphs": "乐土丰年旧观还，使君心事最相关。祇因标致清于水，便有声名重若山。一室炉香书史畔，万家杯酒管弦间。汉庭选表虚公府，白玉鸣珂未许攀。",
    "author": "方回"
  },
  {
    "id": "c4a24644-1789-40a2-bad7-06a46d113463",
    "title": "送周府尹三首  其三",
    "paragraphs": "诗家周贺与方干，三载同吟七里滩。晚节我惟甘豹隠，妙年公合快鹏抟。昔叨旧尹迎新尹，今愧前官送后官。朔野炎陬天地阔，寄书会面两应难。",
    "author": "方回"
  },
  {
    "id": "09263fde-5a0a-4fc3-b976-38e34302fbc9",
    "title": "西斋秋日杂书五首  其一",
    "paragraphs": "居城近城门，前市后山郊。质明沸柩鼓，彻夜喧僧铙。暑病人死多，当此秋夏交。盐米鬨贾贩，杖绖酸哀号。倏忽异存殁，所争常毫毛。",
    "author": "方回"
  },
  {
    "id": "8595bb93-f877-4530-84a7-312d8d5180e1",
    "title": "西斋秋日杂书五首  其二",
    "paragraphs": "高树夕影疏，老荷秋气馥。雨馀绚斜照，寓此池上目。鸣蝉一何厉，坐叹白日速。东家失其儿，忽骇邻妇哭。归兮空山中，幽啸抱吾独。",
    "author": "方回"
  },
  {
    "id": "0f990f47-8357-4d22-acac-419c47da0b62",
    "title": "西斋秋日杂书五首  其三",
    "paragraphs": "闲闲闭园门，默默坐书室。幽幽绝来人，寂寂度长日。苦桃何累累，秋颗压枝密。桃苦不可食，熟烂未忍摘。时闻落地声，诗思若有得。",
    "author": "方回"
  },
  {
    "id": "8f329a00-8be7-4b03-ae5a-c1e19fdae25d",
    "title": "西斋秋日杂书五首  其四",
    "paragraphs": "百间以买屋，万卷以买书。书多读不既，屋宽住有馀。彼索子钱者，日夜号庭除。勇锐割此物，煎迫姑少纾。老勿费眼力，村墟亦可居。",
    "author": "方回"
  },
  {
    "id": "34926fd3-7cfe-49fb-8b0e-2d44938ab9bc",
    "title": "西斋秋日杂书五首  其五",
    "paragraphs": "对奕不如观，观不如听声。独坐无来客，小轩秋雨晴。思之有百忧，不思了无情。万有皆外物，世重我所轻。默数前死者，愧兹今独生。",
    "author": "方回"
  },
  {
    "id": "917c6f21-c4db-4966-8282-3d083e08ac53",
    "title": "存心具饮",
    "paragraphs": "朝雨复暮雨，暑气日已微。凉轩水□爽，幽坐延秋晖。孤抱无一惬，前事有百非。可读书本少，能言士尤稀。积倦蠹帙翻，久辍犀柄挥。吾儿忽具饮，山茹薑葖肥。青甆古茗器，十觞联若飞。此生老且死，所幸岁不饥。似闻吴中潦，米价良足唏。东游岂不快，何如且言归。一醉未易得，家贫今典衣。典衣亦常事，冥心甘息机。",
    "author": "方回"
  },
  {
    "id": "d636a810-166f-48c6-b035-368d859751de",
    "title": "释临邛记方物戏作",
    "paragraphs": "昔人注尔雅，大儒以为诮。学诗贵多识，圣言厥有诏。下博梯上约，后进曷克劭。矧于点𪑮间，懵弗省体要。俗喙仅能□，古吭略未剽。四声故㩈拘，六书本幻妙。嘑姓骇厍暨，辩义谑笃笑。往讹足可戒，夙是政宜肖。郊霓纵劣约，窗岫宁蹈眺。鲰也缺兹析，寸抱踏𧇠𠿕。探架获尘帙，偶幸脱斯燎。壁蟫蚀心胸，不受俞扁疗。粝食忘调饥，微膏恋残照。幽暗发蒙篰，乖剌合券约。稍免杕杜辱，敢倚陬隅俏。虚空了无味，强作吴牯噍。税驾如还乡，舍爵欲告庙。一方笔千名，拟谟贮深峤。桑榆老秃翁，廊肆付周召。讵思玉豉饵，岂羨金盐釂。庶异速朽子，霜原委荒烧。眼前黄口儿，曲踊诧壮少。但喜觥醽醁，靡肯囊熠燿。吾衰□□苦，汝健骋轻趬。布谷会有时，焉得常鹯鹞。",
    "author": "方回"
  },
  {
    "id": "39fc84a3-3c99-4d23-b69f-0bf8212728a9",
    "title": "池亭秋思",
    "paragraphs": "忆昨困炎蒸，衣单犹欲臝。秋气□□凉，饮可读亦可。稍久罄瓶罂，猝难致肴果。亦欲理蠹卷，未易启涩锁。刚肠恶充饫，病骨嗜慵惰。饥渴已两忘，岂较立与坐。前除水满池，有亭窄如舸。颓然一钓翁，照影媿巾裹。鱼负密萍行，蛙升侧荷堕。蛬蚻韵凄锵，螽蜢跳细琐。函灵各肖形，品物一何夥。气动不自由，孰非大专播。沮洳伏污湿，粪壤孕么么。诏以南面王，岂复知忖揣。私独念横目，识性异螟蠃。何谓等逍遥，弗更诹坎轲。市斛𨺗翔踊，旅邮欠贴妥。门楗敬逋篱，岸阁子美柂。钧天奏万舞，遑恤下民瘅。排阊宜一叩，有客答曰叵。腐儒丛百忧，曷不自忧我。",
    "author": "方回"
  },
  {
    "id": "cba9e158-598b-4117-a26c-c3527e81d690",
    "title": "次韵寄题堪上人云外轩",
    "paragraphs": "万重云外一蘧庐，想见降龙长者居。溪上过桥谁觅路，峰头飞锡已凌虚。汉台列像焉知许，陶岫吟归孰起予。傥憩夜炉煨芋处，可能更读邺侯书。",
    "author": "方回"
  },
  {
    "id": "df3c9d45-ac87-451a-92c1-efc3a0fa2586",
    "title": "冰崖杨明府德藻携红酒殽果来饮归舟独坐熊皮索笔作字且出示箧中书为赋吴体",
    "paragraphs": "有美一人升秋堂，木犀花中清言香。熊皮端坐雪衣洁，兔颖疾挥葱指长。琥珀味浓酒溢□，□□价重书盈箱。炰羔剪韭儿辈问，此岂拜石米元章。",
    "author": "方回"
  },
  {
    "id": "d31e7cef-f2ff-4ca3-a9b0-d515f684c143",
    "title": "三日□陪杨明府饮次前韵",
    "paragraphs": "閴其禅老居西堂，岂有门人拈瓣香。葛巾漉酒笑元亮，石室䌷书输子长。勿嫌临邛家四壁，犹堪樊川月一箱。寄书麒麟阁上客，我自蓑衣君金章。",
    "author": "方回"
  },
  {
    "id": "48e796a5-120f-4d8a-bd48-049aa321b7b8",
    "title": "八月二十日晓起",
    "paragraphs": "夜阑不能寐，鸡鸣垂欲三。起步秋月影，寒髪何毵毵。斗柄落山北，参旗挂庭南。三五忽四五，蛙蚓众喙缄。独有络纬声，催织何喃喃。禄仕心已息，愧未任桑蚕。昨暮缺薪米，质以衾及缣。七年为此郡，忍人所难堪。焉知窘至此，不给石与甔。独坐老树下，暗撚霜须髯。墙外行人动，丧事箫鼓酣。生之必有死，如岁代凉炎。但颇讶薄俗，不复甄廉贪。鄙诮采芝馁，歆羨脍肝馋。想见攫夺子，枥马已就衔。岂识有幽人，茹苦如饴甘。念虽乏智计，识度终不凡。儿女亦可割，深山建茅庵。",
    "author": "方回"
  },
  {
    "id": "1588ad37-6b33-4e46-b07f-49e3e4eed76c",
    "title": "是日天明复书",
    "paragraphs": "一夕不饮酒，至晓不能眠。无疮体自痒，若有虫啮然。黠鼠肆侮慢，鸣鬬窥馀饘。书灯稍已暗，一萤窗隙穿。我兴视星斗，行行空庭间。□树寂无风，斜月□缺环。寓此百馀日，寒迫暑已还。门有索逋客，无日不烦□。□是穷骨健，兼亦苦节坚。比所读何书，高堂十七篇。最□□服传，纂抄续残编。此物付儿子，将来汝谨旃。傥我寿七十，不过十二年。人岂有不死，但有传不传。",
    "author": "方回"
  },
  {
    "id": "7ed9cb55-c76b-480e-8ef6-9acf4a3ffcb6",
    "title": "示长儿存心",
    "paragraphs": "我家歙山下，不满五顷田。捐弃已过半，岂不为子钱。兵甲跨江海，喧豗踰十年。零落殆万卷，荒凉馀数椽。借使尽售之，事亦关诸天。平生鄙货殖，黄金散如烟。孰知两鬓雪，枯肠几不饘。无忧恐难老，故遣百虑煎。乐者未必寿，死返在我先。属有客语我，法当营冢阡。儿曹勿过计，葬穴自有缘。只鸡可以祭，故絮亦足缠。但戒傚俚俗，佛事徒喧阗。文公有家礼，夙已书诸篇。父贫至累子，能不心恻然。揣量内无愧，视世差独贤。囊中了无物，积稿诗三千。讵敢望放翁，至有万首传。严陵所寓屋，稍已割东偏。邻翁觅菜地，更当乞西壖。今我欲裹粮，一汎涛江船。永谢麟阁梦，宁垂鼋鼎涎。故人傥相济，匪伊归棹旋。紫阳政自佳，携汝追羣仙。",
    "author": "方回"
  },
  {
    "id": "51191657-a206-4c65-a93a-4c6addf27d7c",
    "title": "秀亭秋怀十五首  其一",
    "paragraphs": "高台何巍巍，远眄千里道。长夏绝游朋，荒径丰茂草。菑翳一以剪，秋意豁幽抱。能赋昔为谁，今死骨已槁。魂兮果何之，言语空媚好。我欲有所酌，适值樽中燥。焉得瓢天浆，伊人共倾倒。",
    "author": "方回"
  },
  {
    "id": "4c541e08-f47f-461c-a15e-400816484204",
    "title": "秀亭秋怀十五首  其二",
    "paragraphs": "癡癡谁氏子，昼夜安以偷。其人一何乐，惟我攒百忧。忧者谓速朽，顽骨病复瘳。乐当必老寿，顾已归山丘。饥生支牀龟，饱死豺虎俦。天道匪易测，人事谅难筹。生死吾不知，及辰为兹游。",
    "author": "方回"
  },
  {
    "id": "bf8759da-cc41-4995-8d98-91167950f0a4",
    "title": "秀亭秋怀十五首  其三",
    "paragraphs": "天欲兴苍姬，一家三圣人。扶持用礼乐，行苇于焉臻。有国八百年，终亦化为秦。末俗夸神仙，吐故以纳新。彭门讫有冢，瀛洲浩无津。羽衣还缑山，举家不得亲。君幸有美酒，何不频沾唇。",
    "author": "方回"
  },
  {
    "id": "3a7b400b-fd18-4921-8f58-95ecfab590a4",
    "title": "秀亭秋怀十五首  其四",
    "paragraphs": "秋风西北来，一夕几万里。湛湛长江枫，落叶逝流水。自非贞劲草，颜色槁欲死。时当蛰蛟龙，么么况蝼蚁。塞墐非不可，旨蓄焉所恃。空褚乏裳衣，敝絮谁与理。阳春何日还，悲哉远游子。",
    "author": "方回"
  },
  {
    "id": "1c154488-8068-4be0-a20e-931bbafdb441",
    "title": "秀亭秋怀十五首  其五",
    "paragraphs": "一室局户牖，古籍勤讨删。鬰鬰忽不乐，扶杖登东山。莽苍何所极，秋色天地间。我欲出尘世，黄鹤无由攀。忧端从空来，嵂矹未易宣。意阔步武窄，四顾尽险艰。不如复我所，陶此灵府闲。",
    "author": "方回"
  },
  {
    "id": "d56d4a37-2a5f-4916-8090-ec9aa15b6469",
    "title": "秀亭秋怀十五首  其六",
    "paragraphs": "宣父老于行，苦辛定六艺。至今峨冕旒，万国奉蒸祭。当时困在陈，粒粟不能致。宰割诸侯王，重瞳气盖世。烧纪不啻虱，烹周仅若彘。焉知千金首，乃为马童利。此口酒可浇，是事可以置。",
    "author": "方回"
  },
  {
    "id": "901e8fa8-85a9-47f5-ac02-38e585c506dd",
    "title": "秀亭秋怀十五首  其七",
    "paragraphs": "一针落大海，万古无还期。纤纤刺绣女，断肠终尔思。物重干将去，心愿精卫为。邻妪适有此，殷勤来献之。铦锋贯䌽缕，缝纫实所宜。匪妾旧时物，怆然双泪垂。如何大丈夫，忘恩忽如遗。",
    "author": "方回"
  },
  {
    "id": "2d5ab3c2-6726-46d7-a1c3-41be49fd8dec",
    "title": "秀亭秋怀十五首  其八",
    "paragraphs": "积闷何可遣，高峰上云端。水南彼何所，缥渺浮孤烟。鬰塞树木古，深幽窗户妍。一楫往从之，岂无凌波船。绝景未易写，良朋求亦难。独往或兴尽，空叩林下关。不若遥相望，聊寄吾意焉。",
    "author": "方回"
  },
  {
    "id": "4b291981-ce7c-4268-9240-a23ac207d36a",
    "title": "秀亭秋怀十五首  其九",
    "paragraphs": "登高见佳句，意会无非诗。顾视不即收，顷刻已失之。老树踞崖石，腹空犹有皮。顾此有何好，爱玩频嗟咨。侍者一童子，髧如枯髪垂。从我仅一饱，万事无所知。岂不亦怪我，徘徊将奚为。",
    "author": "方回"
  },
  {
    "id": "f103349d-cff6-4668-a5af-b26f6d769e00",
    "title": "秀亭秋怀十五首  其一○",
    "paragraphs": "乐莫乐登高，亦复悲莫悲。乐兮携佳人，樽酒相追随。惨惨古戍暮，烟寒秋角吹。悲从此中起，孤游偶臻兹。城南百尺楼，前是未有之。城外两三冢，新葬复是谁。往者已足鉴，百世悬可知。",
    "author": "方回"
  },
  {
    "id": "cedee375-06de-4d7c-ab8f-0519fbd80c24",
    "title": "秀亭秋怀十五首  其一一",
    "paragraphs": "家富敌万乘，吾尝见其人。生死握国柄，不复如人臣。自谓磐石安，扫灭随埃尘。岂不恃狙诈，政用祸尔身。尔身一腐鼠，原野何足陈。歌姬事别主，画堂生荆榛。我叹匪为此，遗祸殃齐民。",
    "author": "方回"
  },
  {
    "id": "1f70b4d9-eefc-4f15-93df-cea524549594",
    "title": "秀亭秋怀十五首  其一二",
    "paragraphs": "去年醉家山，有菊馀千本。客中今亡是，所至草苯䔿。凉风迫九月，暇日上崖巘。野芳一二卉，亦足撷婉娩。焉所得美酒，慰此岁年晚。市荒苦贵籴，庖凊强疏饭。薄暮归空斋，聊与蠹帙偃。",
    "author": "方回"
  },
  {
    "id": "32976543-d88f-4fbb-8e69-2a67e6ba3988",
    "title": "秀亭秋怀十五首  其一三",
    "paragraphs": "茫茫六合间，孰是身自由。贫贱不遑安，故迫口腹谋。万事已云足，心火炎不休。朝服寒食散，夜梦鬰仪楼。鄙哉齐公子，泪下雍门周。万世一陶叟，浩歌归故丘。有酒醉即眠，无酒亦不求。",
    "author": "方回"
  },
  {
    "id": "da87e43b-9ec3-4396-b3cd-a66d83620c20",
    "title": "秀亭秋怀十五首  其一四",
    "paragraphs": "薜荔络奇石，芙蓉艳荒垣。寓目信所之，行行陟秋原。南州八九月，已凉仍复暄。林树略改色，沙湍才减痕。忆在朔漠日，疲马风尘奔。夜汲长城窟，晓涉滦河源。老身冻欲死，其劳不可言。",
    "author": "方回"
  },
  {
    "id": "88760c12-f3f3-4dd7-bc3d-bf66e1856df9",
    "title": "秀亭秋怀十五首  其一五",
    "paragraphs": "老怀幸无事，何用知秋风。团团乌桕树，一叶垂殷红。为此有所感，长吟敲虚空。城市了在目，心隔云万重。燕席鼓吹急，游骑呵殿雄。亦各适尔适，扰扰尘堁中。焉知天地外，有此颓然翁。",
    "author": "方回"
  },
  {
    "id": "caa7b97a-d6fc-4d70-b2b8-96471e2d388e",
    "title": "八月二十四日宾旸华父同登秀亭二首  其一",
    "paragraphs": "垂垂三径晚香开，二妙端能为我来。老瓦尚堪沽浊酒，破鞋何惜上高台。十年心事霜髯短，万□秋声画角哀。海内诗人有公等，悬崖待与斸苍苔。",
    "author": "方回"
  },
  {
    "id": "5d40c87e-460b-4aa1-a630-2549ec9eb0e8",
    "title": "八月二十四日宾旸华父同登秀亭二首  其二",
    "paragraphs": "两公诗思欲飞扬，颇似繁台俯大梁。潇洒道装衣袖阔，昂藏寿相耳毫长。持身未惯全随俗，玩世何嫌略放狂。我有平生八叉手，兴来举酒尚洋洋。",
    "author": "方回"
  },
  {
    "id": "88b23b9a-b377-429e-ac0a-103395235292",
    "title": "九月八日宾旸携酒西斋晚登秀亭次前韵  其一",
    "paragraphs": "深箝笑口似难开，顿喜诗仙载酒来。此道孰为今老笔，吾庐适有古荒台。焉知晚节逢陈厄，忽听高歌类郢哀。倚石自怜吟不就，频将拄杖划莓苔。",
    "author": "方回"
  },
  {
    "id": "ebde94fa-bd8f-475c-bb7a-2a2518078748",
    "title": "九月八日宾旸携酒西斋晚登秀亭次前韵  其二",
    "paragraphs": "楚调悠然抑更扬，四愁平子五噫梁。身同落叶常无定，□比寒花似较长。但喜有乡频得醉，不知何药号为狂。芬香臭腐俱尘土，莫问桑田与海洋。",
    "author": "方回"
  },
  {
    "id": "9170a287-f5f8-41d4-9b1e-ea5d9817a5e1",
    "title": "九日北山寺二首  其一",
    "paragraphs": "松阴佳处路宜迟，裹袖寒鞭马上垂。邂逅同倾九日酒，凄凉暗诵十年诗。试回白首思前事，未觉青山减旧时。节后骚英应好在，煮茶更与野僧期。",
    "author": "方回"
  },
  {
    "id": "9ed5a4ab-ad6b-4fad-911a-2267fd845f1d",
    "title": "九日北山寺二首  其二",
    "paragraphs": "白云苍藓尚知心，野径荒泉许重寻。一马出城元近近，万松藏寺已深深。同游似觉无先到，半醉谁知政独吟。十度重阳如瞬息，足知往古与来今。",
    "author": "方回"
  },
  {
    "id": "5636c703-86de-4a0c-9350-59d58aaea804",
    "title": "秋晚感怀",
    "paragraphs": "脱絺著褐事如何，啬暖饶寒岁易过。□喜晚芳怜早谢，细看园菊验塘荷。风霜天地秋声急，老病心情醉日多。读破少年三万卷，枉将身世堕南柯。",
    "author": "方回"
  },
  {
    "id": "9e7f4fea-6f55-499d-a14e-54d5580fbb7c",
    "title": "和陶渊明饮酒二十首  其一",
    "paragraphs": "生死乃常理，兴亡殊似之。火乌化王屋，鼎迁亦有时。骊山发金雁，汉陵复如兹。丹成云得仙，虚冢令人疑。杯酒幸到手，无螯亦当持。",
    "author": "方回"
  },
  {
    "id": "8d82053f-d0e2-4ba9-84a5-17a9ab3c3f96",
    "title": "和陶渊明饮酒二十首  其二",
    "paragraphs": "康庐插南斗，其西柴桑山。我往挹风竹，如听渊明言。作歌以自挽，于今垂千年。有口可与饮，公心谁其传。",
    "author": "方回"
  },
  {
    "id": "cbd46aa7-6fd2-4066-9ff1-b0d524ffb254",
    "title": "和陶渊明饮酒二十首  其三",
    "paragraphs": "立功亦云可，于世能无情。屈体丧厥节，宁若埋我名。极不过馁死，馁死胜饱生。是翁醉中语，细味足歎惊。寄奴复典午，吾其无目成。",
    "author": "方回"
  },
  {
    "id": "639a1015-0dca-4f73-b975-cb4ebf343abf",
    "title": "和陶渊明饮酒二十首  其四",
    "paragraphs": "黄雀啐野田，见人辄惊飞。飞飞一不早，恐有虞罗悲。瞇目饕餮子，缪谓得所依。岂不知必尔，甘往终无归。志士馁欲死，未觉劲气衰。手口自斟酌，勿令心事违。",
    "author": "方回"
  },
  {
    "id": "a16268f3-8ca6-4120-b809-710bf970b347",
    "title": "和陶渊明饮酒二十首  其五",
    "paragraphs": "羊车一失驭，天地兵甲喧。中国不自正，王业东南偏。运甓有贻厥，卧龙康庐山。使处王谢位，大物岂不还。千载饮酒诗，醉吻谣醒言。",
    "author": "方回"
  },
  {
    "id": "41a3026d-874f-4613-9962-31226f7a6e19",
    "title": "和陶渊明饮酒二十首  其六",
    "paragraphs": "子云草太玄，万言无一是。唯有鸱夷篇，千古不可毁。太上立酒德，馀事徒为尔。酤尽捐我衣，䍀缕胜缯绮。",
    "author": "方回"
  },
  {
    "id": "ad09c5e9-11d3-47bf-a3a2-af986351e624",
    "title": "和陶渊明饮酒二十首  其七",
    "paragraphs": "九日戏马台，二谢词翰英。良辰各有句，得无差过情。元嘉事其子，不救巢卵倾。渊明东篱下，焉识笳鼓鸣。兀坐把寒菊，竟亦了一生。",
    "author": "方回"
  },
  {
    "id": "019ae93a-b850-492c-8217-46d0ab04cdbb",
    "title": "和陶渊明饮酒二十首  其八",
    "paragraphs": "华鬓极老态，丑面乏妍姿。插花已不可，可插唯菊枝。□□偶有酒，此事竟大奇。连作数日饮，诗亦未暇为。忽思往日过，何事马受羁。",
    "author": "方回"
  },
  {
    "id": "06165f57-ad5d-4fb5-9c81-7f2e5b3bba8d",
    "title": "和陶渊明饮酒二十首  其九",
    "paragraphs": "高台翳榛棘，荷锸冈路开。振衣陟云端，朗然豁秋怀。言念半死树，类我晚节乖。风雷劈半腹，叶落禽不栖。幸不为薪槱，烧之化尘泥。谓可材为琴，于调恐不谐。醉抱作此感，暝色南北迷。下山不可急，小僮扶我回。",
    "author": "方回"
  },
  {
    "id": "38b28305-7001-41ab-ac61-813576d32cc5",
    "title": "和陶渊明饮酒二十首  其一○",
    "paragraphs": "此邦最佳处，乃在城北隅。野田荞麦傍，松下复问涂。酷爱古石峙，故缓羸骖驱。一生能几许，于兹十载馀。夜榻醉卧稳，何殊故园居。",
    "author": "方回"
  },
  {
    "id": "2114d749-2728-496f-a8c1-210db96b3842",
    "title": "和陶渊明饮酒二十首  其一一",
    "paragraphs": "明年五十九，早岁已闻道。忆昔初远游，岂信今遽老。暇日一醉娱，往事万念槁。悬知身死后，岂无数诗好。心欲刊晋史，罪匪一灵宝。陶翁焉得作，细与问江表。",
    "author": "方回"
  },
  {
    "id": "3b5333bc-6be9-415f-9e86-f42707537329",
    "title": "和陶渊明饮酒二十首  其一二",
    "paragraphs": "行乐忽有感，当此穷秋时。吾生会亦尔，落叶与树辞。田父屋颇宽，生理仅存兹。积逋既已迫，悉售不复疑。宁免世人笑，且复相轻欺。儿辈勿戚戚，酒至姑饮之。",
    "author": "方回"
  },
  {
    "id": "3333db48-c2e8-4782-b77d-2c9ac489815b",
    "title": "和陶渊明饮酒二十首  其一三",
    "paragraphs": "士本不畏贫，所畏迫老境。百忧无一乐，可醉不可醒。寒风颇欲霜，缝补阙袍领。酒胆一何大，和陶效坡颍。诗成间亦佳，未忍一炬炳。",
    "author": "方回"
  },
  {
    "id": "efab1d99-c459-4152-b44a-cd8aefadce4b",
    "title": "和陶渊明饮酒二十首  其一四",
    "paragraphs": "重五去未远，重九倏已至。不论家与客，遇节必烂醉。前日朝未兴，有谒入客次。病酒不遑肃，匪敢挟长贵。知我□□我，草木故有味。",
    "author": "方回"
  },
  {
    "id": "7f42a8e7-5980-486a-985c-8d362c414f45",
    "title": "和陶渊明饮酒二十首  其一五",
    "paragraphs": "秋风吹古城，乱山绕荒宅。树影日以疏，沼落见萍迹。客来觞我菊，献酬殆至百。斜照未云夕，草端露已白。迁化每如此，不饮真可惜。",
    "author": "方回"
  },
  {
    "id": "bae3ca98-49a7-40f7-8c85-9ca7640cd6ae",
    "title": "和陶渊明饮酒二十首  其一六",
    "paragraphs": "早省宦径恶，荷锄宁带经。岂不尝守郡，生涯百无成。一夕偶不饮，鳏枕听遥更。残灯暗虚牖，落叶锵空庭。鼠囓叱不止，呼奴效猫鸣。孰与醉卧熟，万事忘吾情。",
    "author": "方回"
  },
  {
    "id": "46c6505c-a48c-4d2e-902f-340878e728ab",
    "title": "和陶渊明饮酒二十首  其一七",
    "paragraphs": "一日不举酒，即患偏头风。明日忽不患，乃在酒一中。人言饮致疾，此理恐未通。杯我自酌我，壁间幸无弓。",
    "author": "方回"
  },
  {
    "id": "154e7bd5-a446-44d2-b9d7-09a1b2152116",
    "title": "和陶渊明饮酒二十首  其一八",
    "paragraphs": "三戒二已亡，所戒惟在得。大道闢我前，幸无两岐惑。谁歌返招隠，口待秽袜塞。身为葛天民，宅在建德国。努力筑糟丘，万感付一默。",
    "author": "方回"
  },
  {
    "id": "2269a83f-2ade-438e-b0d8-ebe55e9d85c9",
    "title": "和陶渊明饮酒二十首  其一九",
    "paragraphs": "气豪心未平，三已复三仕。毫髪志不伸，所至但屈己。屡触炙眉怒，讵啻折腰耻。七年困江国，脱身走故里。欲著藏山书，实录立传纪。往事邈难问，毫简遽云止。不如一杯酒，此亦焉足恃。",
    "author": "方回"
  },
  {
    "id": "b4ce1598-2015-4165-8556-27705c777a15",
    "title": "和陶渊明饮酒二十首  其二○",
    "paragraphs": "天命孰为之，万有凝精真。变气间庞杂，未尝泯其淳。风雨骤冥晦，旸乌出还新。圣孔昔云没，杨墨仍仪秦。复生一辩孟，扫之如游尘。诸老自有宗，钻研患不勤。彼以顿自诧，所见特未亲。月晦有死魄，潦涸无迷津。天定盍少俟，屦□□于巾。不饮但多忧，无乃真癡人。",
    "author": "方回"
  },
  {
    "id": "0e08d98e-0959-404a-a089-eb002bcc940e",
    "title": "忆我二首各三十韵  其一",
    "paragraphs": "忆我幼时事，南归自番禺。三边已澒洞，内郡犹无虞。故居山城间，四面阛阓区。东西万货集，朝暮百贾趋。诸父领宾客，衣冠一何都。觞豆日谈笑，往往皆文儒。比屋有高楼，其上娉婷姝。侠少喜酒贱，歌呼间笙竽。无何鬰攸作，一夕化为墟。朝廷易楮币，百姓骈叹吁。物价渐踊贵，饥剽多流俘。我家众长上，生近干淳初。曰此风俗降，岁岁有不如。老者迁化去，少者分驰驱。生理益艰窘，口腹各自图。书囊裹笔砚，扁舟落江湖。苟且禄仕齿，荏苒岁月徂。乍得返乡里，惊怛心若刳。前辈尽黄壤，小儿皆白须。屡火不一火，坊巷非旧闾。上冢享亭仆，访寺诗壁污。向之红粉面，蚁穴髑髅枯。乃知宇宙内，万有皆空虚。我生逼六十，偶幸全头颅。身阅大兵革，一思一欷歔。怀旧梦恍惚，弔往肠鬰纡。六十年间事，历历尚可模。我所见之人，百万泉下俱。神仙谓不死，终久归于无。寄语肉食子，无以智诮愚。",
    "author": "方回"
  },
  {
    "id": "6d66640f-50ef-49e3-859a-f4b726913378",
    "title": "忆我二首各三十韵  其二",
    "paragraphs": "忆我弱甫冠，束书如钱塘。中兴百廿载，行都滋浩穰。虽已劣干淳，尚可云小康。巴蜀骇破碎，淮襄传扰攘。腹心辇毂地，按堵如故常。于时数万士，云集升上庠。草茅起穷谷，拭目观国光。出门不识路，天街何其长。侠士剧燕赵，佳人□姬姜。五鼓夜灯烛，万楼春丝簧。吴米白如雪，奚啻千斯仓。缥缈湖山间，画船娇红粧。六桥杨柳岸，荷花云水乡。四时无不宜，莫若僧夏凉。小儒苦乏赀，冷眼看豪强。讬迹朝士馆，窃睨鹓鹭行。台评或非是，庙论有不臧。相与读邸报，愤闷填中肠。侥倖江汉静，奸凶殛炎荒。礼闱采刍言，始得伸名场。岂谓边功相，曾不监彼狂。骄淫无比伦，虐毒尤披猖。未闻古天子，买田自置庄。羣小附鬼蜮，国脉内已戕。虱臣颇有胆，四被言者章。最后得拜疏，逋诛逃维扬。万古木绵庵，不愧赵韩王。草茂复古殿，雨淋集贤堂。青史孰可□，念此心神伤。焉得陆士衡，复与作辨亡。",
    "author": "方回"
  },
  {
    "id": "ed02a659-254a-4ba7-be25-383775337067",
    "title": "次韵宾旸梅氏山居访茱萸",
    "paragraphs": "癖习嗜幽讨，刚气负殊禀。寂寥荒山中，十载赋招隠。偶逢梅尉孙，漠事一暗省。斯人纵非仙，英概故不泯。是日秋□霁，村坞足清景。叶脱高木疏，云净远岑逞。田家竟收获，岂复有遗秉。芳萸摘并空，戍卒亦太甚。怀古兼叹今，野老仅能茗。此心谁当知，应有月中影。",
    "author": "方回"
  },
  {
    "id": "c61ea0cd-37df-48e2-9ed4-6647dc05e05a",
    "title": "次韵宾旸某氏坟庵",
    "paragraphs": "读君古墓作，因之怀抱萦。老夫九年前，小雏怜宁馨。一夕病弗起，殇车出北城。卜兆邻古寺，守诃乏村氓。去岁罹发掘，盗踪无由明。跋马近往视，坏垣环枳荆。藏中本无物，□至睨兹茔。玉匣患不侈，宜尔巢鼯猩。杨生昔臝葬，汉传留佳评。世事可以鉴，悲哉聊此吟。",
    "author": "方回"
  },
  {
    "id": "2032d7b6-6cf8-49d8-b283-31cd754e3e5e",
    "title": "次韵宾旸桂枝塘",
    "paragraphs": "吴越兹上游，一江贯千山。山峻江更急，力耕云雾间。民穷实可悯，俗俭无与班。甕灌既已拙，斗籴弥足歎。十日天不雨，魃也肆厥奸。吾昔忝长吏，郡图朝夕看。水源浅易涸，无地施防关。此陂筑千所，岁事或苟完。幽人采荷衣，隄岸穷跻攀。更觉沧浪篇，万顷吹波澜。",
    "author": "方回"
  },
  {
    "id": "9d20b886-d19a-4cdb-a8d0-c60679f60a88",
    "title": "次韵宾旸观陆右丞王葆真二像",
    "paragraphs": "出城挟一儿，策杖极幽邃。村俗谂父老，古迹按图志。平生丘园心，贲趾远朝市。行行墟墓间，是亦有何味。陆家三太守，此邦荣世仕。旧祠附学宫，缘情颇应义。奈何埤雅公，像于王氏置。君不平其然，似欲删厥位。俚舛聊举隅，谄媚□触类。一一口舌争，何事如人意。",
    "author": "方回"
  },
  {
    "id": "3451c102-4d04-434e-b02c-3c0fab9ed10f",
    "title": "次韵宾旸张氏山园红菊",
    "paragraphs": "惟菊可配松，受命天地正。吾家植千本，朝耘暮灌润。未言制颓龄，且用乐野性。严霜百草死，后皇布肃令。始知贞劲节，老硬异脆嫩。俗圃莳红卉，頼君古道振。斥谓非其类，一洗灵均恨。骚人昔所餐，此辈何敢竞。恶紫如恶莠，鲁叟遯无闷。世眼重脂粉，君子故安命。",
    "author": "方回"
  },
  {
    "id": "3776cb48-90dd-45bd-adf1-b94d71d86f1c",
    "title": "次韵宾旸张考坞观茶花",
    "paragraphs": "头上漉酒巾，吹风行欹斜。野径政自稳，世途殊未涯。礼能致商皓，势足屈孟嘉。君身独自由，时到山人家。播植话禾稻，绩纺询桑麻。侧闻此一坞，村酤亦易赊。芙蓉万红萼，锦绣纷交加。掉头不肯顾，特往观茗葩。嗅芳摘苦叶，咀嚼香齿牙。榷利至此物，谁为疲氓嗟。",
    "author": "方回"
  },
  {
    "id": "1a08765b-61d2-43c2-8a73-ac3146023b9a",
    "title": "次韵宾旸龙泉",
    "paragraphs": "小国号瘠土，根据千岩隈。泉味天下最，莫许他郡偕。宁当饮此清，饥肠鸣如雷。广斥岂不富，咸浊良可咍。谓兹大龙窟，无乃由齐谐。患不甘且冽，榛莽能久埋。心恻或不食，汲路荒苍苔。蒙养内自充，何嫌世好乖。君子有本性，勿问塞与开。成功故偶耳，隠德弥佳哉。",
    "author": "方回"
  },
  {
    "id": "efaa51e1-6ff3-4cb3-aa88-7d82d554e35d",
    "title": "同杨明府华父夜宿鸬鹚源",
    "paragraphs": "桐庐杨明府，高谊有缓急。凌江每见访，烂醉必旬日。知我欲东游，相拉过其宅。城南登小舟，仅阔六七尺。岸人观不退，莫知孰主客。西风篙工喜，布被当帆席。青蔬煮豆乳，滩转灶釜仄。更觉气象古，酌酒甆盏碧。千山霜叶红，绵绮天组织。郊坰有此奇，阛阓苦未识。明府眼力高，心赏寄绝壁。指似挂篰岩，茅屋拟便葺。老夫今十年，往来钓台侧。汗颜不敢登，人品霄壤隔。夜宿鸬鹚源，荦确陟危石。吾家三拜公，晚唐老诗伯。衣冠世不坠，奕叶绍桂籍。避地馆者谁，一僧年八十。呜呼穷谷中，亦复有马迹。纪事聊此吟，续烛借纸笔。",
    "author": "方回"
  },
  {
    "id": "04fc0ac0-9e63-40a2-8781-cb3a0bc9ed79",
    "title": "喜赵宾旸杨华父两儿两女互姻",
    "paragraphs": "十年役严陵，心服赵宾旸。绝口不言贫，其气常扬扬。一诵贯千古，一醉举百觞。俗士或近之，白眼视昊苍。包山何巍巍，子云孙姓杨。江海一扁舟，倒屣倾侯王。见人有疾病，赐以药饵良。朋友负微过，责善尤谆详。两翁我独识，非狷亦非狂。两家结姻好，古道颜色光。赵男与杨女，年向十五强。一朝驰聘币，互写红笺长。赵有五岁女，杨有五岁郎。是日并纳采，酒雁填高堂。两翁自为媒，两家门户当。匪为门户当，芝兰同一香。不羨积金璧，不受丰缣缃。各喜所脔婿，诵书声琅琅。已能临法帖，已解工诗章。何惭昔羲之，坦腹双东牀。",
    "author": "方回"
  },
  {
    "id": "c98936b3-f397-418e-bff6-f6f22f45a4c1",
    "title": "题戚子云五云山图",
    "paragraphs": "不浓不淡烟中树，如有如无雨外山。尺素展看空想像，何由身著画图间。",
    "author": "方回"
  },
  {
    "id": "c575b40c-26eb-4b98-9f4d-57d303e259b9",
    "title": "赠小窗黄君",
    "paragraphs": "浑天星斗胸中转，动地风雷舌上生。想见少年读书夜，短檠膏尽小窗明。",
    "author": "方回"
  },
  {
    "id": "fd3f429f-08cf-41ed-ab9f-99b941168995",
    "title": "三桥旅邸遇雪",
    "paragraphs": "酝云蒸雾暖如烘，一夜南风变北风。不似寻常响窗纸，渐惊分寸压船篷。粉妆已鬬佳人白，酒面还输老子红。记取今年呵冻笔，三桥西岸小楼中。",
    "author": "方回"
  },
  {
    "id": "d06c2e31-0f5d-4174-85fc-339ba4b5a206",
    "title": "十二月十五日晚宿馀杭步",
    "paragraphs": "孰令牵率到钱塘，朝暮随人作酒狂。蜕壳喜离城市路，发蒙惊见水云乡。四方上下干坤阔，万里东西日月望。向来楼居不得句，此夕叶舟吟兴长。",
    "author": "方回"
  },
  {
    "id": "717be1ee-5728-43a7-be2c-bccccfae3150",
    "title": "青山道中",
    "paragraphs": "插天天目隠云中，但见苕溪绿向东。半折竹初经腊雪，争妍麦已眩春风。翻飞水鸟偏饶白，窄小村船亦画红。闻说南塘赵书宅，近来毁卖与琳宫。",
    "author": "方回"
  },
  {
    "id": "375b9af6-23bd-4e08-a54f-00dd7cf328ab",
    "title": "访唐师善山居",
    "paragraphs": "苕溪南问旧长桥，渡水穿云不作遥。迂道征鞍何自苦，隔林吟屋屡相邀。晚晴浓淡烟俱好，春近高低雪尽消。尚觉粗材欠诗料，政须馀馥乞唐瓢。",
    "author": "方回"
  },
  {
    "id": "6bdd4f18-68ff-4635-ac2d-6c6840f31246",
    "title": "夜饮唐子云宅别后简师善",
    "paragraphs": "幽居寻未得，下马揖比邻。指我道傍叟，即君堂上亲。仪刑全古雅，谈笑极清真。匕箸山殽美，樽罍腊酿醇。扁门称道院，闢馆养诗人。得句挥毫疾，论文剪烛频。干坤百战定，父子一家春。地僻过从少，谁欤此问津。",
    "author": "方回"
  },
  {
    "id": "26d318e4-21ce-4cc3-9c59-6c8c141c68ab",
    "title": "昌化道中",
    "paragraphs": "县街长五里，当路卧耕牛。民户时常闭，官征琐屑收。永无灯火市，况有管弦楼。崖石偏欺马，湍溪不受舟。荤羶何可致，蔬茹尚难求。客籴珠同价，村沽水杂篘。采樵多遇虎，护果最防猴。烟火销荒店，茅茨溃废邮。兵戈虽幸免，赋役更深忧。不是山堪赏，行人步步愁。",
    "author": "方回"
  },
  {
    "id": "60953392-427a-459b-806f-d487bb67e79e",
    "title": "春前一日还家",
    "paragraphs": "最险王干三岭路，加之雨滑马行迟。忽惊山客俱来迓，谁报家人已预知。饤果待斟分岁酒，剪蔬先赋立春诗。旧闻六十犹癡谚，尚少一年焉不癡。",
    "author": "方回"
  },
  {
    "id": "0618b6b3-8019-4374-9bc7-18da53d4d29d",
    "title": "虚谷志归后赋十首  其一",
    "paragraphs": "卦揲家人吉，门迎稚子欢。始知乡国好，全胜道途难。砌草陈根绿，庭花冻蕾丹。春园容日涉，更敢上长安。",
    "author": "方回"
  },
  {
    "id": "0f0d9194-5f29-42e4-9d4a-16f19ee9ee37",
    "title": "虚谷志归后赋十首  其二",
    "paragraphs": "万事何时足，不如归故乡。真能主东道，未爱博西凉。雪后春台暖，梅边夜枕香。孰堪思旷友，共隠剡溪傍。",
    "author": "方回"
  },
  {
    "id": "a9745eed-973b-4f44-a5f2-8a12ee0553ee",
    "title": "虚谷志归后赋十首  其三",
    "paragraphs": "涉世癡何甚，休官老自应。閒踪今野鹤，荣念已春冰。频报宣麻相，新交辟谷僧。微吟时得句，此外别无能。",
    "author": "方回"
  },
  {
    "id": "e4ad4e18-eb0c-4a52-a6ec-d256a11c09f4",
    "title": "虚谷志归后赋十首  其四",
    "paragraphs": "买宅严滩上，幽栖十载馀。共怜翁失马，独喜我知鱼。宾客千锺酒，儿郎万卷书。须移歙州住，缘此是乡居。",
    "author": "方回"
  },
  {
    "id": "4429be6d-2718-45fd-9aa9-19c410f2766b",
    "title": "虚谷志归后赋十首  其五",
    "paragraphs": "年将盈六袠，礼尚记三加。北阙昔分竹，东陵今种瓜。閒吟聊复尔，烂醉岂知他。海内能诗者，时来问我家。",
    "author": "方回"
  },
  {
    "id": "fc26b60b-f411-4a0c-a3f7-170628ce8486",
    "title": "虚谷志归后赋十首  其六",
    "paragraphs": "四十载钱塘，诗狂复酒狂。湖山空御苑，市井尚宫粧。冶肆淆禅刹，勳门卖节堂。归来念前事，朽骨果谁香。",
    "author": "方回"
  },
  {
    "id": "083206e1-7afd-4a1a-afc0-dfd3196ae8da",
    "title": "虚谷志归后赋十首  其七",
    "paragraphs": "艳冶千金笑，喧呼六博投。不因槐枕寤，未暇草堂谋。啖菜贫犹健，簪花老自羞。五更山酒醒，何乐亦何忧。",
    "author": "方回"
  },
  {
    "id": "9bdfe9c8-388f-4cc9-8e8e-0e27b118984f",
    "title": "虚谷志归后赋十首  其八",
    "paragraphs": "薄俗多端忤，残生底事成。千年惊鹤化，万里厌鹏程。能保中心定，悬知外物轻。祇嫌觅句苦，四海有诗名。",
    "author": "方回"
  },
  {
    "id": "8883645d-f883-467a-9276-01d95413ab00",
    "title": "虚谷志归后赋十首  其九",
    "paragraphs": "倚楼赵公子，可与共诗评。道故无终极，文须有主盟。轰雷春蛰动，贯月夜珠明。高作令吾愧，销光更屏声。",
    "author": "方回"
  },
  {
    "id": "a2c956bb-9e27-4d8e-b6c1-3ba79c5f0b7a",
    "title": "虚谷志归后赋十首  其一○",
    "paragraphs": "乐天在知命，行止岂人能。元亮归庐阜，延之牧始兴。时才宜政柄，老我只诗朋。何日携君手，西湖共访僧。",
    "author": "方回"
  },
  {
    "id": "70386abf-57ec-468c-a13a-2e1b0c46133d",
    "title": "春后喜晴",
    "paragraphs": "挈身归卧万山中，多谢灯花夜夜红。老病面颜开喜色，雪霜天地转春风。菜鲜果脆深杯酌，衾汗鞋泥慢火烘。宽著心肠任时运，一顽能御百忧攻。",
    "author": "方回"
  },
  {
    "id": "23abdf51-bf35-4304-b1f1-f682b7e374aa",
    "title": "除夕前大雨雪立春已八日",
    "paragraphs": "行园似觉褐袍单，拣好梅枝子细看。节近年年多雨雪，客来草草治杯盘。故知更事无如老，岂谓交春便不寒。气数已回终是好，明朝红日上云端。",
    "author": "方回"
  },
  {
    "id": "a9a187ab-6bd3-479d-b51e-6ae117109368",
    "title": "除夕前一日记事",
    "paragraphs": "残腊先班隔岁春，怱怱五十九年人。一朝一暮即除夜，万是万非馀病身。老子附炉无奈痒，小儿索纸卒难嗔。仆衫婢粉犹閒事，欠餽时官欠饮邻。",
    "author": "方回"
  },
  {
    "id": "1f0751f0-e03a-4c72-9831-44cbad10b06a",
    "title": "钱塘人来",
    "paragraphs": "宿收家信醉慵开，早报潮船泊岸隈。钓濑儿将诗箧至，钱塘人索酒钱来。道途奔走动千里，时节挨排聊一杯。新岁雪晴看吾圃，歙城亦有马城梅。",
    "author": "方回"
  },
  {
    "id": "78896bb4-d5c1-4975-ba39-fa405be0786f",
    "title": "岁除",
    "paragraphs": "亲情邻里喜归来，依旧柴门僻处开。纵是桃符无可笔，未妨菜餠亦堪杯。著宽毛褐观残雪，洗古铜壶浸老梅。贺客明朝有诗客，踏青同与眺春台。",
    "author": "方回"
  },
  {
    "id": "ba4ba032-1bab-4bb1-8f5c-236baa354a52",
    "title": "郡送桃符戏书",
    "paragraphs": "狂颇如豪拙似癡，人难忍者我能之。六旬老境三椽屋，四海虚名万首诗。不惜黄金偿酒债，犹将白髪缀花枝。儿孙十辈谁家有，心事唯应造物知。",
    "author": "方回"
  },
  {
    "id": "d54cd7a8-f0a2-4803-b72e-18e5adce6d07",
    "title": "乙酉元日",
    "paragraphs": "摩挲老面受春风，肯为吹将鬓雪融。自合居乡充父老，尚堪开学教儿童。官身历险元如梦，诗律从宽渐不工。有菜可羹花可赏，未妨日日酒频中。",
    "author": "方回"
  },
  {
    "id": "4c7bd223-79ae-41e6-88b3-de334157fa8c",
    "title": "次韵刘元煇元日",
    "paragraphs": "九十日春已十日，清晨閒步小园中。池痕欲涨去年水，柳色渐回东畔风。砥道歌游全似梦，专槃生化本无穷。阴晴寒暖频占相，世事唯宜岁事丰。",
    "author": "方回"
  },
  {
    "id": "60c64645-244b-4e17-94c2-dc69eba796cf",
    "title": "正月十日始晴",
    "paragraphs": "穗历桃符漫告新，漆肌蓬鬓转成陈。暮年多病全无頼，积雨初晴略似春。香火荒山犹古庙，兵戈故国仅遗民。承平旧俗吾能忆，差胜如今一辈人。",
    "author": "方回"
  },
  {
    "id": "f7ef5575-2067-46a6-b82a-19eca9eccd7d",
    "title": "元夕晴",
    "paragraphs": "渐暖风烟添软媚，新晴草木眩光晶。天回地转春犹在，物是人非意自惊。晚辈未宜欺老病，早年犹及见昇平。山城旧与钱塘似，灯火笙歌彻五更。",
    "author": "方回"
  },
  {
    "id": "094d359a-f388-4295-b253-901b8427e352",
    "title": "约客未至偶书",
    "paragraphs": "一半溪梅点绿苔，妖红移向小桃开。稍晴欲暖春犹嫩，解赏能吟客肯来。少顷焉知千万古，吾曹难少两三杯。嘶骢未到柴门静，蛱蝶双飞去又回。",
    "author": "方回"
  },
  {
    "id": "2c218c0b-d6be-4195-8f56-5e9231a4cc16",
    "title": "葺圃",
    "paragraphs": "山水清音屡见招，经丘寻壑尚逍遥。宅门南北双桐木，篱径高低万菊苗。特创小亭观藓石，待穿枯沼架茅桥。忽思万事皆虚幻，何苦空将百虑焦。",
    "author": "方回"
  },
  {
    "id": "e6da5e9d-e0b9-414b-8b97-c87231fde3e2",
    "title": "春晴",
    "paragraphs": "饕风虐雪到家林，才喜春晴春已深。花片纷纷飞蝶乱，树阴渐渐早蝉吟。贫宁不仕元知命，老尚能诗懒用心。忽喜客来对棋局，旋沽村酒与同斟。",
    "author": "方回"
  },
  {
    "id": "34da187d-7fc6-4b05-9277-b68a6dae89ed",
    "title": "一笑",
    "paragraphs": "棘为篱落板为扉，堂上春山碧四围。前后相承花百种，往来自在燕双飞。卖田不耻因偿债，耽酒无厌更典衣。人道家贫诗却富，先生一笑久忘机。",
    "author": "方回"
  },
  {
    "id": "3f8bfbfe-5b25-4358-a0ce-6aa3356fbc2b",
    "title": "频醉",
    "paragraphs": "红尘谪堕侍晨仙，屈指明年六十年。身后不营埋骨地，春来频醉赏花天。屡闻汉相诛东市，深羨周农服下田。烜赫岂如常寂静，山中幸有酒如泉。",
    "author": "方回"
  },
  {
    "id": "f00d1ad2-e620-453d-a0c3-e70ced02a48b",
    "title": "春日俳体",
    "paragraphs": "气至时来物不违，小园閒步见天机。荷钱欲出鸣蛙出，柳絮才飞乳燕飞。屋少地宽何不可，家贫春好未全非。莫欺白髪浑如雪，杯到犹能疾手挥。",
    "author": "方回"
  },
  {
    "id": "dadd5bdf-836f-4047-b7fb-1c6bc39a7908",
    "title": "二月十五晚吴江二亲携酒",
    "paragraphs": "今日山城好事新，客来夸说齿生津。喜晴郊外多游女，归暮溪边尽醉人。鲜笋紫泥开玉版，嘉鱼碧柳贯金鳞。一壶就请衰翁饮，亦与花朝报答春。",
    "author": "方回"
  },
  {
    "id": "e79c8066-d19b-4ee5-b633-655d380ef84f",
    "title": "春日小园即事十首  其一",
    "paragraphs": "閒园草草欠楼台，一纪干戈梦里回。尽失牡丹三百本，新移初见一枝开。",
    "author": "方回"
  },
  {
    "id": "4bb4fc93-f975-4fb3-ac93-4b37462c6b75",
    "title": "春日小园即事十首  其二",
    "paragraphs": "小亭新筑赏天香，恍惚春风旧洛阳。人道此翁畦菜手，元来亦解种姚黄。",
    "author": "方回"
  },
  {
    "id": "36f98fe3-ed42-4e78-a03f-c1d64b2fa6c2",
    "title": "春日小园即事十首  其三",
    "paragraphs": "长忆江湖看雨时，插天挂尾玉龙垂。归来老手今无用，养小鱼虾掘小池。",
    "author": "方回"
  },
  {
    "id": "44db8748-80d6-4069-9425-5e0cebbd24ea",
    "title": "春日小园即事十首  其四",
    "paragraphs": "摘花不恤种花难，几日工夫一日残。最是好花留不得，不如只种菜花看。",
    "author": "方回"
  },
  {
    "id": "acc9b827-1554-40e7-8335-279e1c6efeab",
    "title": "春日小园即事十首  其五",
    "paragraphs": "城中谁道有花村，吟出园门醉入门。共笑老人骑老马，病身俱瘦壮心存。",
    "author": "方回"
  },
  {
    "id": "89099165-80fe-4c55-bd4a-4bbc743e116b",
    "title": "春日小园即事十首  其六",
    "paragraphs": "傍宅荒山几许长，荛夫芸子纵牛羊。何当尽与栽桃李，叠石周遭筑短墙。",
    "author": "方回"
  },
  {
    "id": "869ea2b2-6554-4dfb-ad35-778090735803",
    "title": "春日小园即事十首  其七",
    "paragraphs": "颓然无用一憨癡，虽老元来未可欺。鼻涕垂颐病拥塞，幽花香处最先知。",
    "author": "方回"
  },
  {
    "id": "c67de19d-ff38-4915-878d-56d1aa87cdf9",
    "title": "春日小园即事十首  其八",
    "paragraphs": "莳药移花撰石名，稍加心匠可经营。天真不假人为力，绿树啼鶑一两声。",
    "author": "方回"
  },
  {
    "id": "72f4b80f-5904-45a6-8eb4-791bfcbc3f69",
    "title": "春日小园即事十首  其九",
    "paragraphs": "四十九时初作郡，帆风笠雨十馀年。野花山鸟应相笑，依旧归来无一钱。",
    "author": "方回"
  },
  {
    "id": "2faa9090-f11e-48ee-9682-c3c4d2a40d12",
    "title": "春日小园即事十首  其一○",
    "paragraphs": "身隠山中聊复尔，诗传海外岂其然。□间日有人携酒，□恼如天亦醉眠。",
    "author": "方回"
  },
  {
    "id": "4c1e943c-1940-4485-91fe-ecf0e66fe879",
    "title": "问政山拜墓",
    "paragraphs": "五十年前幼学时，登山诸父许追随。两人兄弟身俱老，万古干坤事可知。守墓邻翁姑与酒，传家后嗣孰能诗。献花餽笋争欢醉，风树茫茫意自悲。",
    "author": "方回"
  },
  {
    "id": "751d7f7b-0b64-4463-8c87-fa29a1a46d3b",
    "title": "饮兴道观有感五首  其一",
    "paragraphs": "十万长松五百年，今其馀几亦堪怜。霓旌恍惚刚风外，蕊殿崔嵬劫火前。题墨八分吾独识，藏丹九转后谁传。山中是事皆非昔，惟见新坟挂纸钱。",
    "author": "方回"
  },
  {
    "id": "e4e840cf-7492-4aec-8a5f-7a83fe5bc64c",
    "title": "饮兴道观有感五首  其二",
    "paragraphs": "仙洞春深长薜萝，杜鹃花发蕙风和。善门有后浇松早，贫户无忧卖笋多。万古销沈终冢墓，二仪开闢几干戈。情知来去皆非实，醉后犹能作此歌。",
    "author": "方回"
  },
  {
    "id": "427a77f8-e629-4089-9805-15bb96279327",
    "title": "饮兴道观有感五首  其三",
    "paragraphs": "戍垒儿郎意气雄，羣腰刀斧薄榛丛。寻真亭仆长松少，礼斗坛荒苦竹空。菜色可怜穷道士，樵歌不见旧邻翁。存亡得丧知何极，天地悠悠感慨中。",
    "author": "方回"
  },
  {
    "id": "c0bb9f13-5f69-4c7f-99cf-e55c20955dbd",
    "title": "饮兴道观有感五首  其四",
    "paragraphs": "山门藓兽石嶙峋，三耳翁今去几春。蝼蚁与谁频作梦，茯苓应更长如人。土馒头里无仙骨，金仆姑边尚战尘。焉得亦如酒家叟，一茅庵住自由身。",
    "author": "方回"
  },
  {
    "id": "29742748-3229-4198-8ed5-5f5dda15f068",
    "title": "饮兴道观有感五首  其五",
    "paragraphs": "尔时儒者定应无，问政胡为不问儒。五代乱离千血阵，万山深杳一丹炉。能容隠遯犹难必，遽谓飞昇岂不诬。我欲卜邻聊避俗，未须跳入长房壶。",
    "author": "方回"
  },
  {
    "id": "3736b29a-b54a-4b66-adb1-aa0737b9ad6a",
    "title": "送译学靳教授",
    "paragraphs": "鲁国多逢掖，周官设象胥。精言通九译，博学本三馀。职冷冰相似，心清水不如。负才宜大用，别有腹中书。",
    "author": "方回"
  },
  {
    "id": "79841916-912b-4da9-8cc4-ddb1b40402ad",
    "title": "酴醾盛开二绝  其一",
    "paragraphs": "罗雀閒门未寂寥，小园花事自春饶。日葵霜菊踰千本，更有酴醿十万条。",
    "author": "方回"
  },
  {
    "id": "ebea1e29-4c6b-4e58-a5ea-abc23ad68035",
    "title": "酴醾盛开二绝  其二",
    "paragraphs": "雪色联飞蝶过廊，乌衣交语燕归梁。酴醿花下午酲解，春静人閒白日长。",
    "author": "方回"
  },
  {
    "id": "26d1e9eb-3f34-4eef-b431-5fc31a5c4b6b",
    "title": "孚舟亭新成赋十绝  其一",
    "paragraphs": "岸人胆落傍船看，鼍吐鲸吞一叶寒。鬼伯神官莫狂荡，灵台无愧自平安。",
    "author": "方回"
  },
  {
    "id": "9249d003-d71d-46c7-bfd0-3c247db25a0b",
    "title": "孚舟亭新成赋十绝  其二",
    "paragraphs": "南北东西四面看，舸轩虽窄自心宽。永无金马门边梦，岂有黄牛峡里滩。",
    "author": "方回"
  },
  {
    "id": "b627f877-2d9b-4bb2-ad49-26a6d06d8cb8",
    "title": "孚舟亭新成赋十绝  其三",
    "paragraphs": "春浓面面透花香，秋皎团团转月光。窗户总空天是壁，如吾肺腑没遮藏。",
    "author": "方回"
  },
  {
    "id": "a32aaf30-4073-4bc4-b20d-90c3ec5f34b5",
    "title": "孚舟亭新成赋十绝  其四",
    "paragraphs": "六爻虚实相为用，二位高卑各有宜。顺抚说随心不爽，风漂罗刹有还时。",
    "author": "方回"
  },
  {
    "id": "57cf93cf-77ae-4a30-b00b-69d5e6b35b2e",
    "title": "孚舟亭新成赋十绝  其五",
    "paragraphs": "傍石横陈八柱亭，一篷矮似船形。松声浪作风涛吼，何处风涛不惯经。",
    "author": "方回"
  },
  {
    "id": "c21004f9-4217-408b-a4b6-af25f494a81e",
    "title": "孚舟亭新成赋十绝  其六",
    "paragraphs": "心许天知不愧天，酣风醉月仰天眠。自疑略似知章马，人道还如太乙莲。",
    "author": "方回"
  },
  {
    "id": "acb9a2f9-1a21-4cbd-9c9e-205e3cc1dfcc",
    "title": "孚舟亭新成赋十绝  其七",
    "paragraphs": "不须有客问张凭，且要无人觅庾冰。好是夜寒风浪静，月明空载一孤僧。",
    "author": "方回"
  },
  {
    "id": "5fa558b4-b2af-4687-ae61-2a8cedf6aa17",
    "title": "孚舟亭新成赋十绝  其八",
    "paragraphs": "人间踏地有风波，归老山林莫问他。身是我船心是柁，早寻岸泊奈侬何。",
    "author": "方回"
  },
  {
    "id": "e170e546-7310-4682-9901-523f06699755",
    "title": "孚舟亭新成赋十绝  其九",
    "paragraphs": "向来人唤老梢工，解使帆樯八面风。今日钓鱼亦无力，劣能听雨卧船篷。",
    "author": "方回"
  },
  {
    "id": "3db11862-d1f7-4abb-89e8-589d2b472e6f",
    "title": "孚舟亭新成赋十绝  其一○",
    "paragraphs": "不待圆□□□□，□□□□□□□。栖梁燕乳春声豫，细玩天机坐此亭。",
    "author": "方回"
  },
  {
    "id": "f3de7517-0e24-49df-b64b-8eeca5c79162",
    "title": "谢张慵庵文焕见访",
    "paragraphs": "两年梦寐记冰姿，再挹丰标胜旧时。形秽自怜吾更老，味同乃幸独相知。幽花野竹频移座，薄酒清茶共说诗。晚色柴门挂新月，玉骢欲上步犹迟。",
    "author": "方回"
  },
  {
    "id": "b0a5c2da-42fa-428a-ac5d-7519b43f3150",
    "title": "赠数学吴桂子",
    "paragraphs": "先天有数妙蓍龟，诧鬼夸神满卷诗。独一许翁可吾意，预占晴色赏酴醿。",
    "author": "方回"
  },
  {
    "id": "2b749531-2938-4d2e-bf64-859ae3e2683e",
    "title": "春晚杂兴十二首  其一",
    "paragraphs": "七年守郡罢三年，卖尽山中五顷田。书籍可捐衣可典，犹能醉面仰看天。",
    "author": "方回"
  },
  {
    "id": "c373abe9-6c8c-43cb-a111-d2f679a504f4",
    "title": "春晚杂兴十二首  其二",
    "paragraphs": "林下萧然一秃翁，吟髭全白醉颜红。米盐薪炭时时绝，自古诗人例合穷。",
    "author": "方回"
  },
  {
    "id": "ef78275f-9173-426b-9cc1-88045a43e81c",
    "title": "春晚杂兴十二首  其三",
    "paragraphs": "卖茶犹说有征讥，蕨菜何为入市稀。往往提篮采山者，怕逢猛虎竟空归。",
    "author": "方回"
  },
  {
    "id": "c0269437-27e1-428e-80d4-1b1f334c7066",
    "title": "春晚杂兴十二首  其四",
    "paragraphs": "午亭春醉耸吟肩，终是风流不愧天。屑麦调酥慢熬火，牡丹花共菊芽煎。",
    "author": "方回"
  },
  {
    "id": "0e879320-83ee-4ff6-b424-fc067006f57a",
    "title": "春晚杂兴十二首  其五",
    "paragraphs": "漫浪桐江一把麾，往来今积十年诗。次山自序舂陵集，岂望夔州杜二知。",
    "author": "方回"
  },
  {
    "id": "90b878ef-ca08-407b-8e69-071208ba3a70",
    "title": "春晚杂兴十二首  其六",
    "paragraphs": "岂有耶溪父老钱，无朝无暮在樽前。樱桃豌豆分儿女，草草春风又一年。",
    "author": "方回"
  },
  {
    "id": "14554855-ea52-4b43-8304-13b616add88e",
    "title": "春晚杂兴十二首  其七",
    "paragraphs": "随分栽蔬复种花，逐时温酒又煎茶。两儿能售严州屋，便可归来共一家。",
    "author": "方回"
  },
  {
    "id": "e5236461-fb9d-4a6f-9248-b8fbb71b6cb6",
    "title": "春晚杂兴十二首  其八",
    "paragraphs": "尪羸老马尚堪骑，象笏金章已属谁。政使死时无一物，清心壮胆有天知。",
    "author": "方回"
  },
  {
    "id": "808cff30-4ca8-4a47-ac00-40885c25d293",
    "title": "春晚杂兴十二首  其九",
    "paragraphs": "溪鱼山笋佐新篘，大胜长安上酒楼。春老犹寒宿酲困，酴醿花下拥绵裘。",
    "author": "方回"
  },
  {
    "id": "7f563b1b-7f26-4267-ab65-1563fc922951",
    "title": "春晚杂兴十二首  其一○",
    "paragraphs": "桐花落尽熟朱樱，无数珍禽绕树鸣。绣羽翠衿政堪玩，伊谁轻著弹丸惊。",
    "author": "方回"
  },
  {
    "id": "a44659fc-0a44-41bc-a613-cb468cc433c9",
    "title": "春晚杂兴十二首  其一一",
    "paragraphs": "城市尘埃不见诗，西村东坞可寻谁。夏前十日尝新麦，政是江南最好时。",
    "author": "方回"
  },
  {
    "id": "063a7ac4-e82d-433b-9751-98ee2129e039",
    "title": "春晚杂兴十二首  其一二",
    "paragraphs": "芳草茸茸没屦深，清和天气润园林。霏微小雨初晴处，暗数青梅立树阴。",
    "author": "方回"
  },
  {
    "id": "a5856d95-c260-4bf6-a977-7baa1ccad077",
    "title": "漫兴九首  其一",
    "paragraphs": "索文僧送纸，赌酒客争棋。定要全无事，何由更有诗。",
    "author": "方回"
  },
  {
    "id": "9e61dce0-0836-4f18-9873-05bb622b0239",
    "title": "漫兴九首  其二",
    "paragraphs": "老岂堪从仕，穷应不为诗。死生元有命，病亦莫求医。",
    "author": "方回"
  },
  {
    "id": "91bd947e-b6b0-44ba-acb8-694e746274de",
    "title": "漫兴九首  其三",
    "paragraphs": "我欲培修竹，新添笋几根。徘徊看不已，爱惜似儿孙。",
    "author": "方回"
  },
  {
    "id": "98cc5149-1407-4ae8-9743-48bb23943904",
    "title": "漫兴九首  其四",
    "paragraphs": "半落酴醿雪，微舒芍药丹。薰风交割近，特地更春寒。",
    "author": "方回"
  },
  {
    "id": "bf212019-807b-4e2f-a857-6e626288a610",
    "title": "漫兴九首  其五",
    "paragraphs": "静院幽花馥，空庭皓月明。春寒夜更好，未有一虫鸣。",
    "author": "方回"
  },
  {
    "id": "cb091815-a711-4b26-8430-e9bbd76bd121",
    "title": "漫兴九首  其六",
    "paragraphs": "索果娇儿怒，胹羹老仆顽。欲嗔仍复笑，掩卷看南山。",
    "author": "方回"
  },
  {
    "id": "2502c220-2fbe-4200-913e-b5fc7ad61441",
    "title": "漫兴九首  其七",
    "paragraphs": "袍絮无堪换，柴钱久未还。有人来问字，赊酒醉花间。",
    "author": "方回"
  },
  {
    "id": "6091a295-b9a4-47e9-a099-c982346f74bd",
    "title": "漫兴九首  其八",
    "paragraphs": "淡虀淘大麦，甘酪荐含桃。风调谁优劣，田家似颇高。",
    "author": "方回"
  },
  {
    "id": "9cb8f472-d3bb-4b2d-91bb-6609b89251e6",
    "title": "漫兴九首  其九",
    "paragraphs": "欲跨羸骖去，江村访酒家。杖头无阿堵，肯听锦囊赊。",
    "author": "方回"
  },
  {
    "id": "f6ae04d1-ee38-4299-8ad7-8a1cc994edae",
    "title": "残春感事十首  其一",
    "paragraphs": "寒暑元如故，干坤岂不宽。时情工刻薄，生理转艰难。遑恤诸儿笑，终凭后代看。渊明咏贫士，感慨异悲酸。",
    "author": "方回"
  },
  {
    "id": "e840edfc-0a7d-4f93-a940-10441e10ca72",
    "title": "残春感事十首  其二",
    "paragraphs": "守郡艰危日，还家老病时。僮奴惊逝谢，宾客听分离。耨草泥霑手，煎茶火燎髭。固穷终不怨，百鍊出新诗。",
    "author": "方回"
  },
  {
    "id": "b6b3da0f-2af9-4512-af7d-9b7edcd24b6a",
    "title": "残春感事十首  其三",
    "paragraphs": "青简兴亡骤，苍规代谢频。悬知千古恨，政似一年春。甫换锺馗旧，俄闻杜宇新。梨花自寒食，谁酹石麒麟。",
    "author": "方回"
  },
  {
    "id": "f5425cd8-4e42-44a1-9e3f-f72c90689993",
    "title": "残春感事十首  其四",
    "paragraphs": "登高高处望，万嶂一溪横。不满千家市，今休十载兵。训狐号永夜，猛虎迫荒城。此亦关人事，忧端未易平。",
    "author": "方回"
  },
  {
    "id": "c3fdba90-a223-482d-96f9-ee18453ebac5",
    "title": "残春感事十首  其五",
    "paragraphs": "学易何须博，干坤第一爻。两仪能细察，万象已并包。枯秸供羸马，纤鳞餵乳猫。吾衰有三韭，端胜易牙庖。",
    "author": "方回"
  },
  {
    "id": "b536abb8-297e-4101-8a47-1c2ee85bbc0b",
    "title": "残春感事十首  其六",
    "paragraphs": "果熟携竿扑，禽鸣挟弹窥。自怜多病叟，无奈近邻儿。排闼宁容锁，踰垣更问篱。牡丹才半拆，摘去最红枝。",
    "author": "方回"
  },
  {
    "id": "7faba59e-eb2f-45f3-882c-a53bbd41ae68",
    "title": "残春感事十首  其七",
    "paragraphs": "底用春风急，诗肩暖亦寒。儿曹如笋长，吾事只梅酸。后死犹容健，馀生愈觉难。一瓢自穷巷，何止此堪歎。",
    "author": "方回"
  },
  {
    "id": "8be10946-4fd4-47fe-8aa0-588e16982850",
    "title": "残春感事十首  其八",
    "paragraphs": "春雨溪桥断，才晴又浅流。端能操古节，何至堕穷愁。冯衍尝为郡，田丰不愿侯。吾儿犹未解，馀子复奚尤。",
    "author": "方回"
  },
  {
    "id": "a61c583c-3e49-4a60-90bd-bde5cecc87de",
    "title": "残春感事十首  其九",
    "paragraphs": "格磔禽穿户，延缘蚁上衣。雨来山气润，花过树阴肥。去去春如梦，行行暮独归。偶无宾友至，自取一杯挥。",
    "author": "方回"
  },
  {
    "id": "6d2621ef-5976-4efd-b608-160d642d0327",
    "title": "残春感事十首  其一○",
    "paragraphs": "身起真寒士，名成老腐儒。暂时金马署，终世石鱼湖。旧种花犹有，新畬粟已无。傍人忧饿死，吾自典衣酤。",
    "author": "方回"
  },
  {
    "id": "ee710156-0842-4996-a186-692d013098aa",
    "title": "次韵送张文焕  其一",
    "paragraphs": "廊庙端非岩壑姿，慵庵未是可慵时。浮荣故自无心向，素抱其如有己知。天上要途终一武，江南绝景已千诗。欲从远祖赤松子，小待功成亦未迟。",
    "author": "方回"
  },
  {
    "id": "85e8e45b-291a-4b61-95bd-e5ca8951eeb7",
    "title": "次韵送张文焕  其二",
    "paragraphs": "深愧衰残蒲柳姿，忽思同眺万山时。各将谷雨崖烟写，独许溪鸥野鹭知。两载再逢怜我老，五更不寐和公诗。愿闻事业如房杜，一曲清商自尉迟。",
    "author": "方回"
  },
  {
    "id": "1653de86-96cb-4f18-a393-95e8a0dadf37",
    "title": "芍药十丛近千蕊客饮散一夕而空",
    "paragraphs": "虽微风物似扬州，茧栗初红已遽休。插戴端宜谁粉面，夺攘无奈众苍头。未知相谑真何谓，不许当阶略少留。玉爵彩云谙往事，可因尤物作閒愁。",
    "author": "方回"
  },
  {
    "id": "e940be6f-1afb-4d1b-a2e0-a90af550b05e",
    "title": "惜芍药再赋",
    "paragraphs": "元方除却牡丹兄，俗紫凡红敢竞名。天女散花虽不染，道人养马岂无情。一芽才动看承久，千蕊俱空断送轻。三万卷书总零落，匹如风雨未须惊。",
    "author": "方回"
  },
  {
    "id": "7d54ae05-aad2-457c-b080-160d708758a2",
    "title": "计桐江续稿九卷卷百首书其末",
    "paragraphs": "诗律中年悟，嫌工更恐肥。独行无与语，每出又空归。薑枣频煎药，袍衫屡换衣。病身自无頼，犹忍泄天机。",
    "author": "方回"
  },
  {
    "id": "a6cc5788-7e13-4d36-8abf-dc0bc2f647b3",
    "title": "先天易吟三十首  其一",
    "paragraphs": "不识第一画，羲皇运腕初。凭空说仪象，枉著汗牛书。",
    "author": "方回"
  },
  {
    "id": "f838a0a8-7dca-4133-b074-487a4e3a1b05",
    "title": "先天易吟三十首  其二",
    "paragraphs": "舜禹昔禅位，曾将易问蓍。即知重八卦，已自伏羲时。",
    "author": "方回"
  },
  {
    "id": "6a6027b0-357a-45d7-9610-87dfb3c1b3f1",
    "title": "先天易吟三十首  其三",
    "paragraphs": "高下干坤位，东西日月门。正身当午立，一点认心源。",
    "author": "方回"
  },
  {
    "id": "239f2c51-74b4-49b3-95e1-ba445e6d1d34",
    "title": "先天易吟三十首  其四",
    "paragraphs": "太极元无物，群生性命根。一奇仍一偶，万象满干坤。",
    "author": "方回"
  },
  {
    "id": "dc34016b-443a-4c1a-823f-ca13576db43f",
    "title": "先天易吟三十首  其五",
    "paragraphs": "四象写老少，两仪书偶奇。四从两上判，惟一邵翁知。",
    "author": "方回"
  },
  {
    "id": "70d470c6-8e19-40ef-a79a-d7abab40c40f",
    "title": "先天易吟三十首  其六",
    "paragraphs": "八卦各为八，枝从干上横。厥初有何物，万物一根生。",
    "author": "方回"
  },
  {
    "id": "e3f59da4-0964-48eb-af3a-49cee1033a4c",
    "title": "先天易吟三十首  其七",
    "paragraphs": "锺律及星历，军师兼井田。方圆两图在，万古立鼇天。",
    "author": "方回"
  },
  {
    "id": "a40580c2-3ba1-4a2f-af55-121d2ae63eb7",
    "title": "先天易吟三十首  其八",
    "paragraphs": "从来二生四，谁谓二生三。迷路求玄牝，精微未许探。",
    "author": "方回"
  },
  {
    "id": "7091195e-3d9c-44b3-996c-2f2f28b75020",
    "title": "先天易吟三十首  其九",
    "paragraphs": "首言天地易，次语赞羲皇。系传谁精玩，先看第一章。",
    "author": "方回"
  },
  {
    "id": "4170b2c8-b742-49fd-90c2-0fdb9e9521fe",
    "title": "先天易吟三十首  其一○",
    "paragraphs": "子半至午半，南方旋北方。往来分逆顺，治乱判阴阳。",
    "author": "方回"
  },
  {
    "id": "5c808b4c-f7ea-4729-b0f8-457d48e2c0d6",
    "title": "先天易吟三十首  其一一",
    "paragraphs": "有画无言语，斯文岂易知。人心对天一，更向画前窥。",
    "author": "方回"
  },
  {
    "id": "4e1e78c5-d354-4981-95b6-a99dac9c1703",
    "title": "先天易吟三十首  其一二",
    "paragraphs": "天地有定位，地天阳泰三。更于通气处，细认泽山咸。",
    "author": "方回"
  },
  {
    "id": "7f61306b-ea1a-4adb-91b7-aa63f7eb6c94",
    "title": "先天易吟三十首  其一三",
    "paragraphs": "干坤坎离位，元会运世篇。三百六十岁，才似一周年。",
    "author": "方回"
  },
  {
    "id": "a9d74466-1b1b-44b3-8ee0-5a63d9ec0215",
    "title": "先天易吟三十首  其一四",
    "paragraphs": "瀛登唐治日，奎聚宋兴年。子午复南北，一声啼杜鹃。",
    "author": "方回"
  },
  {
    "id": "41d653c4-03b1-4981-b7ad-756ed800863b",
    "title": "先天易吟三十首  其一五",
    "paragraphs": "圆象天仪转，方侔地里分。独超形器外，寂感一灵君。",
    "author": "方回"
  },
  {
    "id": "481342b8-06bd-4897-a681-1de04684611e",
    "title": "先天易吟三十首  其一六",
    "paragraphs": "河图天地数，五与十居中。所拱中一点，心为八位宗。",
    "author": "方回"
  },
  {
    "id": "5eaef96b-8059-4bb7-93a2-b41c6f440d01",
    "title": "先天易吟三十首  其一七",
    "paragraphs": "六爻六画后，六位六虚中。此处曾著眼，玄哉无极翁。",
    "author": "方回"
  },
  {
    "id": "922222a2-b8cc-4c69-b100-3fc1a48de740",
    "title": "先天易吟三十首  其一八",
    "paragraphs": "万世复万世，人心无改时。此理本非古，伏羲先得之。",
    "author": "方回"
  },
  {
    "id": "b42ea327-7163-4a6d-93e6-e19ccc2d3468",
    "title": "先天易吟三十首  其一九",
    "paragraphs": "先觉欲觉后，三峰列四图。求精由蕴入，言说本来无。",
    "author": "方回"
  },
  {
    "id": "7ab55d09-5ab6-43df-85d6-56ca4671f424",
    "title": "先天易吟三十首  其二○",
    "paragraphs": "心法先天易，盍于离位求。傥非明出地，长夜使人愁。",
    "author": "方回"
  },
  {
    "id": "6ae98f9d-a995-4e3a-a74d-deb8399453ed",
    "title": "先天易吟三十首  其二一",
    "paragraphs": "天地囿于气，圣贤脩此心。范围非有许，生聚尚斯今。",
    "author": "方回"
  },
  {
    "id": "41c972f9-81cc-47af-8bd4-fb5969227d37",
    "title": "先天易吟三十首  其二二",
    "paragraphs": "水旱尧汤有，先天数可推。圣君得贤相，翻是太平时。",
    "author": "方回"
  },
  {
    "id": "e483f94d-5307-474a-abe9-39a70c8b22ec",
    "title": "先天易吟三十首  其二三",
    "paragraphs": "神农尝毒药，轩后设难经。认取卦中意，仁心救未形。",
    "author": "方回"
  },
  {
    "id": "fbc9b894-4c62-4c47-bd10-9219e67fd1bf",
    "title": "先天易吟三十首  其二四",
    "paragraphs": "水平民不溺，谷播世无饥。气数如寒暑，能无理转移。",
    "author": "方回"
  },
  {
    "id": "bacb2c1d-86a6-432b-b687-49dbd7b84b3a",
    "title": "先天易吟三十首  其二五",
    "paragraphs": "谁识归奇意，专为御患谋。将寒储纩絮，未暮贮膏油。",
    "author": "方回"
  },
  {
    "id": "15520b61-bd7c-4072-8eff-2faa53c2db9b",
    "title": "先天易吟三十首  其二六",
    "paragraphs": "两重三画卦，半束百茎蓍。避就殊凶吉，元无巧与奇。",
    "author": "方回"
  },
  {
    "id": "51e06bfa-b00b-42b5-8392-d6653bc90665",
    "title": "先天易吟三十首  其二七",
    "paragraphs": "画处本天地，占时通鬼神。自然大道理，丝髪不由人。",
    "author": "方回"
  },
  {
    "id": "7105cdfe-bf3a-41b5-b26f-a7ceaf01c859",
    "title": "先天易吟三十首  其二八",
    "paragraphs": "嗜慾损为益，荣华降是升。圆图观起处，生意伏阴凝。",
    "author": "方回"
  },
  {
    "id": "1752740c-b751-44b2-a171-1038589ab573",
    "title": "先天易吟三十首  其二九",
    "paragraphs": "独妙先天学，恭惟击壤翁。返观心是易，万化出胸中。",
    "author": "方回"
  },
  {
    "id": "f1ec5b45-cb70-465c-8a2e-50c68bc2f137",
    "title": "后天易吟三十首  其一",
    "paragraphs": "万古未来事，先天逆已知。卦中无不有，却要后天推。",
    "author": "方回"
  },
  {
    "id": "23e78870-3334-471e-b1a9-274b99d9e465",
    "title": "后天易吟三十首  其二",
    "paragraphs": "位须分对待，气即验流行。羲体兼文用，俱由造化生。",
    "author": "方回"
  },
  {
    "id": "ad63c2bf-794b-4781-a5cc-2189cd278be4",
    "title": "后天易吟三十首  其三",
    "paragraphs": "世治常无乱，民安永不危。尚须西伯演，羲画可无之。",
    "author": "方回"
  },
  {
    "id": "a76ea680-8b99-488b-9d14-8ed97cb7f710",
    "title": "后天易吟三十首  其四",
    "paragraphs": "易名缘变易，周义取周流。出震始终艮，当于此处求。",
    "author": "方回"
  },
  {
    "id": "d7378a0b-fe46-46c1-b658-72e4b8031558",
    "title": "后天易吟三十首  其五",
    "paragraphs": "震位东方木，胡为以帝言。一芽观出处，主宰见天根。",
    "author": "方回"
  },
  {
    "id": "4d4e5c37-f4d2-4abd-b30e-2251d8ab40f7",
    "title": "后天易吟三十首  其六",
    "paragraphs": "万物皆相见，文明午日中。圣人南面立，品汇各亨通。",
    "author": "方回"
  },
  {
    "id": "8276ad25-1365-48b3-8664-12a8022f449f",
    "title": "后天易吟三十首  其七",
    "paragraphs": "兑泽何言说，秋成看水田。黄云万万顷，滋润作丰年。",
    "author": "方回"
  },
  {
    "id": "a0e60f93-0e14-442f-a3b3-8b12995c9e0a",
    "title": "后天易吟三十首  其八",
    "paragraphs": "天一实生水，冬藏坎次干。精神要休养，酝酿出春天。",
    "author": "方回"
  },
  {
    "id": "24595f13-774b-42b3-ab45-c6c16a2193d3",
    "title": "后天易吟三十首  其九",
    "paragraphs": "万物天为大，中间地次之。成功付诸子，父母似无为。",
    "author": "方回"
  },
  {
    "id": "e6b78248-81ae-4717-b44b-4e53eb1b558a",
    "title": "后天易吟三十首  其一○",
    "paragraphs": "雷风火泽水，独艮不言山。朔易指方位，万形消息间。",
    "author": "方回"
  },
  {
    "id": "7877ee48-0659-414b-b760-18c7a88d17b7",
    "title": "后天易吟三十首  其一一",
    "paragraphs": "君知已似嗣，音义古来同。万物生相续，南薰鼓巽风。",
    "author": "方回"
  },
  {
    "id": "b008e5b5-7359-4de7-a7f9-d2ea61636469",
    "title": "后天易吟三十首  其一二",
    "paragraphs": "役物至未极，分明土王时。嗣火孕金气，秋成方在兹。",
    "author": "方回"
  },
  {
    "id": "cb5f3567-2ca7-4bb6-a67f-29bcdec4f70e",
    "title": "后天易吟三十首  其一三",
    "paragraphs": "阳生在十月，亥谓之天门。战乎干者物，干实战于坤。",
    "author": "方回"
  },
  {
    "id": "bd2158a2-c72e-496a-a0d8-08c717da8e92",
    "title": "后天易吟三十首  其一四",
    "paragraphs": "八列方隅位，四周分至时。画疆兴庶务，地矩囿天规。",
    "author": "方回"
  }
]